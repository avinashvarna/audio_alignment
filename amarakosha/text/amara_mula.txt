<doc>
<amara>
<kANda_1>
नामलिङ्गानुशासनं नाम अमरकोषः।
प्रथमकाण्डम्।
<Sloka_1.1.1>
यस्य ज्ञानदयासिन्धोरगाधस्यानघा गुणाः।
सेव्यतामक्षयो धीराः स श्रिये चामृताय च॥
</Sloka_1.1.1>
<Sloka_1.1.2>
समाहृत्यान्यतन्त्राणि संक्षिप्तैः प्रतिसंस्कृतैः।
संपूर्णमुच्यते वर्गैर्नामलिङ्गानुशासनम्॥
</Sloka_1.1.2>
<Sloka_1.1.3>
प्रायशो रूपभेदेन साहचर्याच्च कुत्रचित्।
स्त्रीपुंनपुंसकं ज्ञेयं तद्विशेषविधेः क्वचित्॥
</Sloka_1.1.3>
<Sloka_1.1.4>
भेदाख्यानाय न द्वन्द्वो नैकशेषो न सङ्करः।
कृतोऽत्र भिन्नलिङ्गानामनुक्तानां क्रमादृते॥
</Sloka_1.1.4>
<Sloka_1.1.5>
त्रिलिङ्ग्यां त्रिष्विति पदं मिथुने तु द्वयोरिति।
निषिद्धलिङ्गं शेषार्थं त्वन्ताथादि न पूर्वभाक्॥
</Sloka_1.1.5>
अथ स्वर्गवर्गः ।
<Sloka_1.1.6>
स्वरव्ययं स्वर्गनाकत्रिदिवत्रिदशालयाः।
सुरलोको द्योदिवौ द्वे स्त्रियां क्लीबे त्रिविष्टपम्॥
</Sloka_1.1.6>
<Sloka_1.1.7>
अमरा निर्जरा देवास्त्रिदशा विबुधाः सुराः।
सुपर्वाणः सुमनसस्त्रिदिवेशा दिवौकसः॥
</Sloka_1.1.7>
<Sloka_1.1.8>
आदितेया दिविषदो लेखा अदितिनन्दनाः।
आदित्या ऋभवोऽस्वप्ना अमर्त्या अमृतान्धसः॥
</Sloka_1.1.8>
<Sloka_1.1.9>
बर्हिर्मुखाः क्रतुभुजो गीर्वाणा दानवारयः।
वृन्दारका दैवतानि पुंसि वा देवताः स्त्रियाम्॥
</Sloka_1.1.9>
<Sloka_1.1.10>
आदित्यविश्ववसवस्तुषिता भास्वरानिलाः।
माहाराजिकसाध्याश्च रुद्राश्च गणदेवताः॥
</Sloka_1.1.10>
<Sloka_1.1.11>
विद्याधराप्सरोयक्षरक्षोगन्धर्वकिन्नराः।
पिशाचो गुह्यकः सिद्धो भूतोऽमी देवयोनयः॥
</Sloka_1.1.11>
<Sloka_1.1.12>
असुरा दैत्यदैतेयदनुजेन्द्रारिदानवाः।
शुक्रशिष्या दितिसुताः पूर्वदेवाः सुरद्विषः॥
</Sloka_1.1.12>
<Sloka_1.1.13>
सर्वज्ञः सुगतो बुद्धो धर्मराजस्तथागतः।
समन्तभद्रो भगवान् मारजिल्लोकजिज्जिनः॥
</Sloka_1.1.13>
<Sloka_1.1.14>
षडभिज्ञो दशबलोऽद्वयवादी विनायकः।
मुनीन्द्रः श्रीघनः शास्ता मुनिः शाक्यमुनिस्तु यः॥
</Sloka_1.1.14>
<Sloka_1.1.15>
स शाक्यसिंहः सर्वार्थसिद्धः शौद्धोदनिश्च सः।
गौतमश्चार्कबन्धुश्च मायादेवीसुतश्च सः॥
</Sloka_1.1.15>
<Sloka_1.1.16>
ब्रह्मात्मभूः सुरज्येष्ठः परमेष्ठी पितामहः।
हिरण्यगर्भो लोकेशः स्वयम्भूश्चतुराननः॥
</Sloka_1.1.16>
<Sloka_1.1.17>
धाताब्जयोनिर्द्रुहिणो विरिञ्चिः कमलासनः।
स्रष्टा प्रजापतिर्वेधा विधाता विश्वसृड्विधिः।
नाभिजन्माण्डजः पूर्वो निधनः कमलोद्भवः।
सदानन्दो रजोमूर्तिः सत्यको हंसवाहनः॥
</Sloka_1.1.17>
<Sloka_1.1.18>
विष्णुर्नारायणः कृष्णो वैकुण्ठो विष्टरश्रवाः।
दामोदरो हृषीकेशः केशवो माधवः स्वभूः॥
</Sloka_1.1.18>
<Sloka_1.1.19>
दैत्यारिः पुण्डरीकाक्षो गोविन्दो गरुडध्वजः।
पीताम्बरोऽच्युतः शार्ङ्गी विष्वक्सेनो जनार्दनः॥
</Sloka_1.1.19>
<Sloka_1.1.20>
उपेन्द्र इन्द्रावरजश्चक्रपाणिश्चतुर्भुजः।
पद्मनाभो मधुरिपुर्वासुदेवस्त्रिविक्रमः॥
</Sloka_1.1.20>
<Sloka_1.1.21>
देवकीनन्दनः शौरिः श्रीपतिः पुरुषोत्तमः।
वनमाली बलिध्वंसी कंसारातिरधोक्षजः॥
</Sloka_1.1.21>
<Sloka_1.1.22>
विश्वम्भरः कैटभजिद्विधुः श्रीवत्सलाञ्छनः।
पुराणपुरुषो यज्ञपुरुषो नरकान्तकः।
जलशायी विश्वरूपो मुकुन्दो मुरमर्दनः।
वसुदेवोऽस्य जनकः स एवानकदुन्दुभिः॥
</Sloka_1.1.22>
<Sloka_1.1.23>
बलभद्रः प्रलम्बघ्नो बलदेवोऽच्युताग्रजः।
रेवतीरमणो रामः कामपालो हलायुधः॥
</Sloka_1.1.23>
<Sloka_1.1.24>
नीलाम्बरो रौहिणेयस्तालाङ्को मुसली हली।
सङ्कर्षणः सीरपाणिः कालिन्दीभेदनो बलः॥
</Sloka_1.1.24>
<Sloka_1.1.25>
मदनो मन्मथो मारः प्रद्युम्नो मीनकेतनः।
कन्दर्पो दर्पकोऽनङ्गः कामः पञ्चशरः स्मरः॥
</Sloka_1.1.25>
<Sloka_1.1.26>
शम्बरारिर्मनसिजः कुसुमेषुरनन्यजः।
पुष्पधन्वा रतिपतिर्मकरध्वज आत्मभूः।
अरविन्दमशोकं च चूतं च नवमल्लिका।
नीलोत्पलं च पञ्चैते पञ्चबाणस्य सायकाः।
उन्मादनस्तापनश्च शोषणः स्तम्भनस्तथा।
संमोहनश्च कामस्य पञ्च बाणाः प्रकीर्तिताः॥
</Sloka_1.1.26>
<Sloka_1.1.27>
ब्रह्मसूर्विश्वकेतुः स्यादनिरुद्ध उषापतिः।
लक्ष्मीः पद्मालया पद्मा कमला श्रीर्हरिप्रिया।
इन्दिरा लोकमाता मा क्षीरोदतनया रमा।
भार्गवी लोकजननी क्षीरसागरकन्यका॥
</Sloka_1.1.27>
<Sloka_1.1.28>
शङ्खो लक्ष्मीपतेः पाञ्चजन्यश्चक्रं सुदर्शनम्।
कौमोदकी गदा खड्गो नन्दकः कौस्तुभो मणिः।
चापः शार्ङ्गं मुरारेस्तु श्रीवत्सो लाञ्छनं स्मृतम्।
अश्वाश्च शैब्यसुग्रीवमेघपुष्पबलाहकाः।
सारथिर्दारुको मन्त्री ह्युद्धवश्चानुजो गदः॥
</Sloka_1.1.28>
<Sloka_1.1.29>
गरुत्मान् गरुडस्तार्क्ष्यो वैनतेयः खगेश्वरः।
नागान्तको विष्णुरथः सुपर्णः पन्नगाशनः॥
</Sloka_1.1.29>
<Sloka_1.1.30>
शम्भुरीशः पशुपतिः शिवः शूली महेश्वरः।
ईश्वरः शर्व ईशानः शङ्करश्चन्द्रशेखरः॥
</Sloka_1.1.30>
<Sloka_1.1.31>
भूतेशः खण्डपरशुर्गिरीशो गिरिशो मृडः।
मृत्युञ्जयः कृत्तिवासाः पिनाकी प्रमथाधिपः॥
</Sloka_1.1.31>
<Sloka_1.1.32>
उग्रः कपर्दी श्रीकण्ठः शितिकण्ठः कपालभृत्।
वामदेवो महादेवो विरूपाक्षस्त्रिलोचनः॥
</Sloka_1.1.32>
<Sloka_1.1.33>
कृशानुरेताः सर्वज्ञो धूर्जटिर्नीललोहितः।
हरः स्मरहरो भर्गस्त्र्यम्बकस्त्रिपुरान्तकः॥
</Sloka_1.1.33>
<Sloka_1.1.34>
गङ्गाधरोऽन्धकरिपुः क्रतुध्वंसी वृषध्वजः।
व्योमकेशो भवो भीमः स्थाणू रुद्र उमापतिः।
अहिर्बुध्न्योऽष्टमूर्तिश्च गजारिश्च महानटः॥
</Sloka_1.1.34>
<Sloka_1.1.35>
कपर्दोऽस्य जटाजूटः पिनाकोऽजगवं धनुः।
प्रमथा: स्युः पारिषदा ब्राह्मीत्याद्यास्तु मातरः।
ब्राह्मी माहेश्वरी चैव कौमारी वैष्णवी तथा।
वारीही च तथेन्द्राणी चामुण्डा सप्तमातरः॥
</Sloka_1.1.35>
<Sloka_1.1.36>
विभूतिर्भूतिरैश्वर्यमणिमादिकमष्टधा।
अणिमा महिमा चैव गरिमा लघिमा तथा।
प्राप्तिः प्राकाम्यमीशित्वं वशित्वं चाष्ट सिद्धयः।
उमा कात्यायनी गौरी काली हैमवतीश्वरी॥
</Sloka_1.1.36>
<Sloka_1.1.37>
शिवा भवानी रुद्राणी शर्वाणी सर्वमङ्गला।
अपर्णा पार्वती दुर्गा मृडानी चण्डिकाम्बिका।
आर्या दाक्षायणी चैव गिरिजा मेनकात्मजा।
कर्ममोटी तु चामुण्डा चर्ममुण्डा तु चर्चिका॥
</Sloka_1.1.37>
<Sloka_1.1.38>
विनायको विघ्नराजद्वैमातुरगणाधिपाः।
अप्येकदन्तहेरम्बलम्बोदरगजाननाः॥
</Sloka_1.1.38>
<Sloka_1.1.39>
कार्तिकेयो महासेनः शरजन्मा षडाननः।
पार्वतीनन्दनः स्कन्दः सेनानीरग्निभूर्गुहः॥
</Sloka_1.1.39>
<Sloka_1.1.40>
बाहुलेयस्तारकजिद्विशाखः शिखिवाहनः।
षाण्मातुरः शक्तिधरः कुमारः क्रौञ्चदारणः।
शृङ्गी भृङ्गी रिटिस्तुण्डी नन्दिको नन्दिकेश्वरः।
</Sloka_1.1.40>
<Sloka_1.1.41>
इन्द्रो मरुत्वान् मघवा बिडौजाः पाकशासनः।
वृद्धश्रवाः सुनासीरः पुरुहूतः पुरन्दरः॥
</Sloka_1.1.41>
<Sloka_1.1.42>
जिष्णुर्लेखर्षभः शक्रः शतमन्युर्दिवस्पतिः।
सुत्रामा गोत्रभिद्वज्री वासवो वृत्रहा वृषा॥
</Sloka_1.1.42>
<Sloka_1.1.43>
वास्तोष्पतिः सुरपतिर्बलारातिः शचीपतिः।
जम्भभेदी हरिहयः स्वाराण्नमुचिसूदनः॥
</Sloka_1.1.43>
<Sloka_1.1.44>
संक्रन्दनो दुश्च्यवनस्तुराषाण्मेघवाहनः।
आखण्डलः सहस्राक्ष ऋभुक्षास्तस्य तु प्रिया॥
</Sloka_1.1.44>
<Sloka_1.1.45>
पुलोमजा शचीन्द्राणी नगरी त्वमरावती।
हय उच्चैःश्रवाः सूतो मातलिर्नन्दनं वनम्॥
</Sloka_1.1.45>
<Sloka_1.1.46>
स्यात् प्रासादो वैजयन्तो जयन्तः पाकशासनिः।
ऐरावतोऽभ्रमातङ्गैरावणाभ्रमुवल्लभाः॥
</Sloka_1.1.46>
<Sloka_1.1.47>
ह्रादिनी वज्रमस्त्री स्यात् कुलिशं भिदुरं पविः।
शतकोटिः स्वरुः शम्बो दम्भोलिरशनिर्द्वयोः॥
</Sloka_1.1.47>
<Sloka_1.1.48>
व्योमयानं विमानोऽस्त्री नारदाद्याः सुरर्षयः।
स्यात्सुधर्मा देवसभा पीयूषममृतं सुधा॥
</Sloka_1.1.48>
<Sloka_1.1.49>
मन्दाकिनी वियद्गङ्गा स्वर्णदी सुरदीर्घिका।
मेरुः सुमेरुर्हेमाद्री रत्नसानुः सुरालयः॥
</Sloka_1.1.49>
<Sloka_1.1.50>
पञ्चैते देवतरवो मन्दारः पारिजातकः।
सन्तानः कल्पवृक्षश्च पुंसि वा हरिचन्दनम्॥
</Sloka_1.1.50>
<Sloka_1.1.51>
सनत्कुमारो वैधात्रः स्वर्वैद्यावश्विनीसुतौ।
नासत्यावश्विनौ दस्रावाश्विनेयौ च तावुभौ॥
</Sloka_1.1.51>
<Sloka_1.1.52>
स्त्रियां बहुष्वप्सरसः स्वर्वेश्या उर्वशीमुखाः।
घृताची मेनका रम्भा उर्वशी च तिलोत्तमा।
सुकेशीमञ्जुघोषाद्याः कथ्यन्तेऽप्सरसो बुधैः।
हाहा हूहूश्चैवमाद्या गन्धर्वास्त्रिदिवौकसाम्॥
</Sloka_1.1.52>
<Sloka_1.1.53>
अग्निर्वैश्वानरो वह्निर्वीतिहोत्रो धनञ्जयः।
कृपीटयोनिर्ज्वलनो जातवेदास्तनूनपात्॥
</Sloka_1.1.53>
<Sloka_1.1.54>
बर्हिः शुष्मा कृष्णवर्त्मा शोचिष्केश उषर्बुधः।
आश्रयाशो बृहद्भानुः कृशानुः पावकोऽनलः॥
</Sloka_1.1.54>
<Sloka_1.1.55>
रोहिताश्वो वायुसखः शिखावानाशुशुक्षणिः।
हिरण्यरेता हुतभुग्दहनो हव्यवाहनः॥
</Sloka_1.1.55>
<Sloka_1.1.56>
सप्तार्चिर्दमुनाः शुक्रश्चित्रभानुर्विभावसुः।
शुचिरप्पित्तमौर्वस्तु वाडवो वडवानलः॥
</Sloka_1.1.56>
<Sloka_1.1.57>
वह्नेर्द्वयोर्ज्वालकीलावर्चिर्हेतिः शिखा स्त्रियाम्।
त्रिषु स्फुलिङ्गोऽग्निकणः सन्तापः सञ्ज्वरः समौ।
उल्का स्यान्निर्गतज्वाला भूतिर्भसितभस्मनी।
क्षारो रक्षा च दावस्तु दवो वनहुताशनः॥
</Sloka_1.1.57>
<Sloka_1.1.58>
धर्मराजः पितृपतिः समवर्ती परेतराट्।
कृतान्तो यमुनाभ्राता शमनो यमराड्यमः॥
</Sloka_1.1.58>
<Sloka_1.1.59>
कालो दण्डधरः श्राद्धदेवो वैवस्वतोऽन्तकः।
राक्षसः कौणपः क्रव्यात् क्रव्यादोऽस्रप आशरः॥
</Sloka_1.1.59>
<Sloka_1.1.60>
रात्रिञ्चरो रात्रिचरः कर्बुरो निकषात्मजः।
यातुधानः पुण्यजनो नैर्ऋतो यातुरक्षसी॥
</Sloka_1.1.60>
<Sloka_1.1.61>
प्रचेता वरुणः पाशी यादसांपतिरप्पतिः।
श्वसनः स्पर्शनो वायुर्मातरिश्वा सदागतिः॥
</Sloka_1.1.61>
<Sloka_1.1.62>
पृषदश्वो गन्धवहो गन्धवाहानिलाशुगाः।
समीरमारुतमरुज्जगत्प्राणसमीरणाः॥
</Sloka_1.1.62>
<Sloka_1.1.63>
नभस्वद्वातपवनपवमानप्रभञ्जनाः।
प्रकम्पनो महावातो झञ्झावातः सवृष्टिकः।
प्राणोऽपानः समानश्चोदानव्यानौ च वायवः।
हृदि प्राणो गुदोऽपानः समानो नाभिमण्डले।
उदानः कण्ठदेशे स्याद्व्यानः सर्वशरीरगः।
(अन्नप्रवेशनं मूत्राद्युत्सर्गोऽन्नविपाचनम्।
भाषणादि निमेषादि तद्व्यापाराः क्रमादमी॥)
</Sloka_1.1.63>
<Sloka_1.1.64>
शरीरस्था इमे रंहस्तरसी तु रयः स्यदः।
जवोऽथ शीघ्रं त्वरितं लघु क्षिप्रमरं द्रुतम्॥
</Sloka_1.1.64>
<Sloka_1.1.65>
सत्वरं चपलं तूर्णमविलम्बितमाशु च।
सततानारताश्रान्तसन्तताविरतानिशम्॥
</Sloka_1.1.65>
<Sloka_1.1.66>
नित्यानवरताजस्रमप्यथातिशयो भरः।
अतिवेलभृशात्यर्थातिमात्रोद्गाढनिर्भरम्॥
</Sloka_1.1.66>
<Sloka_1.1.67>
तीव्रैकान्तनितान्तानि गाढबाढदृढानि च।
क्लीबे शीघ्राद्यसत्त्वे स्यात् त्रिष्वेषां सत्त्वगामि यत्॥
</Sloka_1.1.67>
<Sloka_1.1.68>
कुबेरस्त्र्यम्बकसखो यक्षराड्गुह्यकेश्वरः।
मनुष्यधर्मा धनदो राजराजो धनाधिपः॥
</Sloka_1.1.68>
<Sloka_1.1.69>
किन्नरेशो वैश्रवणः पौलस्त्यो नरवाहनः।
यक्षैकपिङ्गैलविलश्रीदपुण्यजनेश्वराः॥
</Sloka_1.1.69>
<Sloka_1.1.70>
अस्योद्यानं चैत्ररथं पुत्रस्तु नलकूबरः।
कैलासः स्थानमलका पूर्विमानं तु पुष्पकम्॥
</Sloka_1.1.70>
<Sloka_1.1.71>
स्यात् किन्नरः किम्पुरुषस्तुरङ्गवदनो मयुः।
निधिर्ना शेवधिर्भेदाः पद्मशङ्खादयो निधेः।
महापद्मश्च पद्मश्च शङ्खो मकरकच्छपौ।
मुकुन्दकुन्दनीलाश्च खर्वश्च निधयो नव॥
</Sloka_1.1.71>
इति स्वर्गवर्गः

अथ व्योमवर्गः ।
<Sloka_1.2.1>
द्योदिवौ द्वे स्त्रियामभ्रं व्योम पुष्करमम्बरम्।
नभोऽन्तरिक्षं गगनमनन्तं सुरवर्त्म खम्।
वियद्विष्णुपदं वा तु पुंस्याकाशविहायसी।
विहायसोऽपि नाकोऽपि द्युरपि स्यात्तदव्ययम्।
तारापथोऽन्तरिक्षं च मेघाध्वा च महाबिलम्।
विहायाः शकुने पुंसि गगने पुन्नपुंसकम्॥
</Sloka_1.2.1>
 इति व्योमवर्गः ॥

अथ दिग्वर्गः ।
<Sloka_1.3.1>
दिशस्तु ककुभः काष्ठा आशाश्च हरितश्च ताः।
प्राच्यवाचीप्रतीच्यस्ताः पूर्वदक्षिणपश्चिमाः॥
</Sloka_1.3.1>
<Sloka_1.3.2>
उत्तरा दिगुदीची स्याद्दिश्यं तु त्रिषु दिग्भवे।
अवाग्भवमवाचीनमुदीचीनमुदग्भवम्।
प्रत्यग्भवं प्रतीचीनं प्राचीनं प्राग्भवं त्रिषु।
इन्द्रो वह्निः पितृपतिर्नैर्ऋतो वरुणो मरुत्।
</Sloka_1.3.2>
<Sloka_1.3.3>
कुबेरः ईशः पतयः पूर्वादीनां दिशां क्रमात्।
रविः शुक्रो महीसूनुः स्वर्भानुर्भानुजो विधुः।
बुधो बृहस्पतिश्चेति दिशां चैव तथा ग्रहाः।
ऐरावतः पुण्डरीको वामनः कुमुदोऽञ्जनः॥
</Sloka_1.3.3>
<Sloka_1.3.4>
पुष्पदन्तः सार्वभौमः सुप्रतीकश्च दिग्गजाः।
करिण्योऽभ्रमुकपिलापिङ्गलानुपमाः क्रमात्॥
</Sloka_1.3.4>
<Sloka_1.3.5>
ताम्रकर्णी शुभ्रदन्ती चाङ्गना चाञ्जनावती।
क्लीबाव्ययं त्वपदिशं दिशोर्मध्ये विदिक्स्त्रियाम्॥
</Sloka_1.3.5>
<Sloka_1.3.6>
अभ्यन्तरं त्वन्तरालं चक्रवालं तु मण्डलम्।
अभ्रं मेघो वारिवाहः स्तनयित्नुर्बलाहकः॥
</Sloka_1.3.6>
<Sloka_1.3.7>
धाराधरो जलधरस्तडित्वान्वारिदोऽम्बुभृत्।
घनजीमूतमुदिरजलमुग्धूमयोनयः॥
</Sloka_1.3.7>
<Sloka_1.3.8>
कादम्बिनी मेघमाला त्रिषु मेघभवेऽभ्रियम्।
स्तनितं गर्जितं मेघनिर्घोषे रसितादि च॥
</Sloka_1.3.8>
<Sloka_1.3.9>
शम्पाशतह्रदाह्रादिन्यैरावत्यः क्षणप्रभा।
तडित्सौदामनी विद्युच्चञ्चला चपला अपि॥
</Sloka_1.3.9>
<Sloka_1.3.10>
स्फूर्जथुर्वज्रनिर्घोषो मेघज्योतिरिरम्मदः।
इन्द्रायुधं शक्रधनुस्तदेव ऋजुरोहितम्॥
</Sloka_1.3.10>
<Sloka_1.3.11>
वृष्टिर्वर्षं तद्विघातेऽवग्राहावग्रहौ समौ।
धारासम्पात आसारः शीकरोऽम्बुकणाः स्मृताः॥
</Sloka_1.3.11>
<Sloka_1.3.12>
वर्षोपलस्तु करका मेघच्छन्नेऽह्नि दुर्दिनम्।
अन्तर्धा व्यवधा पुंसि त्वन्तर्धिरपवारणम्॥
</Sloka_1.3.12>
<Sloka_1.3.13>
अपिधानतिरोधानपिधानाच्छादनानि च।
हिमांशुश्चन्द्रमाश्चन्द्र इन्दुः कुमुदबान्धवः॥
</Sloka_1.3.13>
<Sloka_1.3.14>
विधुः सुधांशुः शुभ्रांशुरोषधीशो निशापतिः।
अब्जो जैवातृकः सोमो ग्लौर्मृगाङ्कः कलानिधिः॥
</Sloka_1.3.14>
<Sloka_1.3.15>
द्विजराजः शशधरो नक्षत्रेशः क्षपाकरः।
कला तु षोडशो भागो बिम्बोऽस्त्री मण्डलं त्रिषु॥
</Sloka_1.3.15>
<Sloka_1.3.16>
भित्तं शकलखण्डे वा पुंस्यर्धोऽर्धं समेंऽशके।
चन्द्रिका कौमुदी ज्योत्स्ना प्रसादस्तु प्रसन्नता॥
</Sloka_1.3.16>
<Sloka_1.3.17>
कलङ्काङ्कौ लाञ्छनं च चिह्नं लक्ष्म च लक्षणम्।
सुषमा परमा शोभा शोभा कान्तिर्द्युतिश्छविः॥
</Sloka_1.3.17>
<Sloka_1.3.18>
अवश्यायस्तु नीहारस्तुषारस्तुहिनं हिमम्।
प्रालेयं मिहिका चाथ हिमानी हिमसंहतिः॥
</Sloka_1.3.18>
<Sloka_1.3.19>
शीतं गुणे तद्वदर्थाः सुषीमः शिशिरो जडः।
तुषारः शीतलः शीतो हिमः सप्तान्यलिङ्गकाः॥
</Sloka_1.3.19>
<Sloka_1.3.20>
ध्रुव औत्तानपादिः स्यादगस्त्यः कुम्भसम्भवः।
मैत्रावरुणिरस्यैव लोपामुद्रा सधर्मिणी॥
</Sloka_1.3.20>
<Sloka_1.3.21>
नक्षत्रमृक्षं भं तारा तारकाप्युडु वा स्त्रियाम्।
दाक्षायण्योऽश्विनीत्यादि तारा अश्वयुगश्विनी॥
</Sloka_1.3.21>
<Sloka_1.3.22>
राधा विशाखा पुष्ये तु सिध्यतिष्यौ श्रविष्ठया।
समा धनिष्ठाः स्युः प्रोष्ठपदा भाद्रपदा स्त्रियः॥
</Sloka_1.3.22>
<Sloka_1.3.23>
मृगशीर्षं मृगशिरस्तस्मिन्नेवाग्रहायणी।
इल्वलास्तच्छिरोदेशे तारका निवसन्ति याः॥
</Sloka_1.3.23>
<Sloka_1.3.24>
बृहस्पतिः सुराचार्यो गीर्पतिर्धिषणो गुरुः।
जीव आङ्गिरसो वाचस्पतिश्चित्रशिखण्डिजः॥
</Sloka_1.3.24>
<Sloka_1.3.25>
शुक्रो दैत्यगुरुः काव्य उशना भार्गवः कविः।
अङ्गारकः कुजो भौमो लोहिताङ्गो महीसुतः॥
</Sloka_1.3.25>
<Sloka_1.3.26>
रौहिणेयो बुधः सौम्यः समौ सौरिशनैश्चरौ।
तमस्तु राहुः स्वर्भानुः सैंहिकेयो विधुन्तुदः॥
</Sloka_1.3.26>
<Sloka_1.3.27>
सप्तर्षयो मरीच्यत्रिमुखाश्चित्रशिखण्डिनः।
राशीनामुदयो लग्नं ते तु मेषवृषादयः॥
</Sloka_1.3.27>
<Sloka_1.3.28>
सूरसूर्यार्यमादित्यद्वादशात्मदिवाकराः।
भास्कराहस्करब्रध्नप्रभाकरविभाकराः॥
</Sloka_1.3.28>
<Sloka_1.3.29>
भास्वद्विवस्वत्सप्ताश्वहरिदश्वोष्णरश्मयः।
विकर्तनार्कमार्तण्डमिहिरारुणपूषणः॥
</Sloka_1.3.29>
<Sloka_1.3.30>
द्युमणिस्तरणिर्मित्रश्चित्रभानुर्विरोचनः।
विभावसुर्ग्रहपतिस्त्विषांपतिरहर्पतिः॥
</Sloka_1.3.30>
<Sloka_1.3.31>
भानुर्हंसः सहस्रांशुस्तपनः सविता रविः।
पद्माक्षस्तेजसांराशिश्छायानाथस्तमिस्रहा।
कर्मसाक्षी जगच्चक्षुर्लोकबन्धुस्त्रयीतनुः।
प्रद्योतनो दिनमणिः खद्योतो लोकबान्धवः।
इनो भगो धामनिधिश्चांशुमाल्यब्जिनीपतिः।
माठरः पिङ्गलो दण्डश्चण्डांशोः पारिपार्श्वकाः॥
</Sloka_1.3.31>
<Sloka_1.3.32>
सूरसूतोऽरुणोऽनूरुः काश्यपिर्गरुडाग्रजः।
परिवेषस्तु परिधिरुपसूर्यकमण्डले॥
</Sloka_1.3.32>
<Sloka_1.3.33>
किरणोऽस्रमयूखांशुगभस्तिघृणिरश्मयः।
भानुः करो मरीचिः स्त्रीपुंसयोर्दीधितिः स्त्रियाम्॥
</Sloka_1.3.33>
<Sloka_1.3.34>
स्युः प्रभारुग्रुचिस्त्विड्भाभाश्छविद्युतिदीप्तयः।
रोचिः शोचिरुभे क्लीबे प्रकाशो द्योत आतपः॥
</Sloka_1.3.34>
<Sloka_1.3.35>
कोष्णं कवोष्णं मन्दोष्णं कदुष्णं त्रिषु तद्वति।
तिग्मं तीक्ष्णं खरं तद्वन्मृगतृष्णा मरीचिका॥
</Sloka_1.3.35>
 इति दिग्वर्गः ॥

 अथ कालवर्गः
<Sloka_1.4.1>
[कालो]{m} [दिष्टो]{m}ऽ[प्यनेहा]{m}पि [समयो]{m}ऽप्यथ / [पक्षतिः]{f}।
[प्रतिप]{f}द्द्वे इमे स्त्रीत्वे / तदाद्या[स्तिथयो]{mf} द्वयोः /॥
</Sloka_1.4.1>
<Sloka_1.4.2>
[घस्रो]{m} [दिनाहनी]{n} वा तु क्लीबे [दिवस]{m}[वासरौ]{m} /।
[प्रत्यूषो]{m}[ऽहर्मुखं]{n} [कल्य]{n}[मुषः]{m}[प्रत्युषसी]{n} अपि।
[व्युष्टं]{n} [विभातं]{n} द्वे क्लीबे पुंसि [गोसर्ग]{m} इष्यते॥
</Sloka_1.4.2>
<Sloka_1.4.3>
[प्रभातं]{n} च / [दिनान्ते]{n} तु [सायं]{n} [सन्ध्या]{f} [पितृप्रसूः]{f} /।
[प्राह्णा]{m}[पराह्ण]{m}[मध्याह्ना]{m}[स्त्रिसन्ध्यम]{n}थ / [शर्वरी]{f}॥
</Sloka_1.4.3>
<Sloka_1.4.4>
[निशा]{f} [निशीथिनी]{f} [रात्रि]{f}[स्त्रियामा]{f} [क्षणदा]{f} [क्षपा]{f}।
[विभावरीतमस्विन्यौ]{f} [रजनी]{f} [यामिनी]{f} [तमी]{f} /॥
</Sloka_1.4.4>
<Sloka_1.4.5>
[तमिस्रा]{f} तामसी रात्रि/[र्ज्यौत्स्नी]{f} चन्द्रिकयान्विता /।
आगामिवर्तमानाहर्युक्तायां निशि [पक्षिणी]{f} /॥
</Sloka_1.4.5>
<Sloka_1.4.6>
[गणरात्रं]{n} निशा बह्व्यः / [प्रदोषो]{m} [रजनीमुखम्]{n} /।
[अर्धरात्र]{m}[निशीथौ]{m} द्वौ / द्वौ [याम]{m}[प्रहरौ]{m} समौ /॥
</Sloka_1.4.6>
<Sloka_1.4.7>
स पर्वसन्धिः प्रतिपत्पञ्चदश्योर्यदन्तरम् /।
पक्षान्तौ पञ्चदश्यौ द्वे / पौर्णमासी तु पूर्णिमा /॥
</Sloka_1.4.7>
<Sloka_1.4.8>
कलाहीने सानुमतिः / पूर्णे राका निशाकरे /।
अमावास्या त्वमावस्या दर्शः सूर्येन्दुसङ्गमः॥
</Sloka_1.4.8>
<Sloka_1.4.9>
सा दृष्टेन्दुः सिनीवाली सा नष्टेन्दुकला कुहूः।
उपरागो ग्रहो राहुग्रस्ते त्विन्दौ च पूष्णि च॥
</Sloka_1.4.9>
<Sloka_1.4.10>
सोपप्लवोपरक्तौ द्वावग्न्युत्पात उपाहितः।
एकयोक्त्या पुष्पवन्तौ दिवाकरनिशाकरौ॥
</Sloka_1.4.10>
<Sloka_1.4.11>
अष्टादश निमेषास्तु काष्ठा त्रिंशत्तु ताः कला।
तास्तु त्रिंशत्क्षणस्ते तु मुहूर्तो द्वादशास्त्रियाम्॥
</Sloka_1.4.11>
<Sloka_1.4.12>
ते तु त्रिंशदहोरात्रः पक्षस्ते दशपञ्च च।
पक्षौ पूर्वापरौ शुक्लकृष्णौ मासस्तु तावुभौ॥
</Sloka_1.4.12>
<Sloka_1.4.13>
द्वौ द्वौ मार्गादिमासौ स्यादृतुस्तैरयनं त्रिभिः।
अयने द्वे गतिरुदग्दक्षिणार्कस्य वत्सरः॥
</Sloka_1.4.13>
<Sloka_1.4.14>
समरात्रिन्दिवे काले विषुवद्विषुवं च तत्।
पुष्पयुक्ता पौर्णमासी पौषी मासे तु यत्र सा।
नाम्ना स पौषो माघाद्याश्चैवमेकादशापरे।
मार्गशीर्षे सहा मार्ग आग्रहायणिकश्च सः॥
</Sloka_1.4.14>
<Sloka_1.4.15>
पौषे तैषसहस्यौ द्वौ तपा माघेऽथ फाल्गुने।
स्यात्तपस्यः फाल्गुनिकः स्याच्चैत्रे चैत्रिको मधुः॥
</Sloka_1.4.15>
<Sloka_1.4.16>
वैशाखे माधवो राधो ज्येष्ठे शुक्रः शुचिस्त्वयम्।
आषाढे श्रावणे तु स्यान्नभाः श्रावणिकश्च सः॥
</Sloka_1.4.16>
<Sloka_1.4.17>
स्युर्नभस्यप्रौष्ठपदभाद्रभाद्रपदाः समाः।
स्यादाश्विन इषोऽप्याश्वयुजोऽपि स्यात्तु कार्तिके॥
</Sloka_1.4.17>
<Sloka_1.4.18>
बाहुलोर्जौ कार्तिकिको हेमन्तः शिशिरोऽस्त्रियाम्।
वसन्ते पुष्पसमयः सुरभिर्ग्रीष्म ऊष्मकः॥
</Sloka_1.4.18>
<Sloka_1.4.19>
निदाघ उष्णोपगम उष्ण ऊष्मागमस्तपः।
स्त्रियां प्रावृट्स्त्रियां भूम्नि वर्षा अथ शरत्स्त्रियाम्॥
</Sloka_1.4.19>
<Sloka_1.4.20>
षडमी ऋतवः पुंसि मार्गादीनां युगैः क्रमात्।
संवत्सरो वत्सरोऽब्दो हायनोऽस्त्री शरत्समाः॥
</Sloka_1.4.20>
<Sloka_1.4.21>
मासेन स्यादहोरात्रः पैत्रो वर्षेण दैवतः।
दैवे युगसहस्रे द्वे ब्राह्मः कल्पौ तु तौ नृणाम्॥
</Sloka_1.4.21>
<Sloka_1.4.22>
मन्वन्तरं तु दिव्यानां युगानामेकसप्ततिः।
संवर्तः प्रलयः कल्पः क्षयः कल्पान्त इत्यपि॥
</Sloka_1.4.22>
<Sloka_1.4.23>
अस्त्री पङ्कः पुमान्पाप्मा पापं किल्बिषकल्मषम्।
कलुषं वृजिनैनोऽघमंहो दुरितदुष्कृतम्॥
</Sloka_1.4.23>
<Sloka_1.4.24>
स्याद्धर्ममस्त्रियां पुण्यश्रेयसी सुकृतं वृषः।
मुत्प्रीतिः प्रमदो हर्षः प्रमोदामोदसम्मदाः॥
</Sloka_1.4.24>
<Sloka_1.4.25>
स्यादानन्दथुरानन्दः शर्मशातसुखानि च।
श्वःश्रेयसं शिवं भद्रं कल्याणं मङ्गलं शुभम्॥
</Sloka_1.4.25>
<Sloka_1.4.26>
भावुकं भविकं भव्यं कुशलं क्षेममस्त्रियाम्।
शस्तं चाथ त्रिषु द्रव्ये पापं पुण्यं सुखादि च॥
</Sloka_1.4.26>
<Sloka_1.4.27>
मतल्लिका मचर्चिका प्रकाण्डमुद्धतल्लजौ।
प्रशस्तवाचकान्यमून्ययः  शुभावहो विधिः॥
</Sloka_1.4.27>
<Sloka_1.4.28>
दैवं दिष्टं भागधेयं भाग्यं स्त्री नियतिर्विधिः।
हेतुर्ना कारणं बीजं निदानं त्वादिकारणम्॥
</Sloka_1.4.28>
<Sloka_1.4.29>
क्षेत्रज्ञ आत्मा पुरुषः प्रधानं प्रकृतिः स्त्रियाम्।
विशेषः कालिकोऽवस्था गुणाः सत्त्वं रजस्तमः॥
</Sloka_1.4.29>
<Sloka_1.4.30>
जनुर्जननजन्मानि जनिरुत्पत्तिरुद्भवः।
प्राणी तु चेतनो जन्मी जन्तुजन्युशरीरिणः॥
</Sloka_1.4.30>
<Sloka_1.4.31>
जातिर्जातं च सामान्यं व्यक्तिस्तु पृथगात्मता।
चित्तं तु चेतो हृदयं स्वान्तं हृन्मानसं मनः॥
</Sloka_1.4.31>
इति कालवर्गः ॥

 अथ धीवर्गः ।
<Sloka_1.5.1>
बुद्धिर्मनीषा धिषणा धीः प्रज्ञा शेमुषी मतिः।
प्रेक्षोपलब्धिश्चित्संवित्प्रतिपत्ज्ञप्तिचेतना॥
</Sloka_1.5.1>
<Sloka_1.5.2>
धीर्धारणावती मेधा सङ्कल्पः कर्म मानसम्।
अवधानं समाधानं प्रणिधानं तथैव च।
चित्ताभोगो मनस्कारश्चर्चा संख्या विचारणा।
विमर्शो भावना चैव वासना च निगद्यते॥
</Sloka_1.5.2>
<Sloka_1.5.3>
अध्याहारस्तर्क ऊहो विचिकित्सा तु संशयः।
सन्देहद्वापरौ चाथ समौ निर्णयनिश्चयौ॥
</Sloka_1.5.3>
<Sloka_1.5.4>
मिथ्यादृष्टिर्नास्तिकता व्यापादो द्रोहचिन्तनम्।
समौ सिद्धान्तराद्धान्तौ भ्रान्तिर्मिथ्यामतिर्भ्रमः॥
</Sloka_1.5.4>
<Sloka_1.5.5>
संविदागूः प्रतिज्ञानं  नियमाश्रयसंश्रवाः।
अङ्गीकाराभ्युपगमप्रतिश्रवसमाधयः॥
</Sloka_1.5.5>
<Sloka_1.5.6>
मोक्षे धीर्ज्ञानमन्यत्र विज्ञानं शिल्पशास्त्रयोः।
मुक्तिः कैवल्यनिर्वाणश्रेयोनिःश्रेयसामृतम्॥
</Sloka_1.5.6>
<Sloka_1.5.7>
मोक्षोऽपवर्गोऽथाज्ञानमविद्याहंमतिः स्त्रियाम्।
रूपं शब्दो गन्धरसस्पर्शाश्च विषया अमी॥
</Sloka_1.5.7>
<Sloka_1.5.8>
गोचरा इन्द्रियार्थाश्च हृषीकं विषयीन्द्रियम्।
कर्मेन्द्रियं तु पाय्वादि मनोनेत्रादि धीन्द्रियम्॥
</Sloka_1.5.8>
<Sloka_1.5.9>
तुवरस्तु कषायोऽस्त्री मधुरो लवणः कटुः।
तिक्तोऽम्लश्च रसाः पुंसि तद्वत्सु षडमी त्रिषु॥
</Sloka_1.5.9>
<Sloka_1.5.10>
विमर्दोत्थे परिमलो गन्धे जनमनोहरे।
आमोदः सोऽतिनिर्हारी वाच्यलिङ्गत्वमागुणात्॥
</Sloka_1.5.10>
<Sloka_1.5.11>
समाकर्षी तु निर्हारी सुरभिर्घ्राणतर्पणः।
इष्टगन्धः सुगन्धिः स्यादामोदी मुखवासनः॥
</Sloka_1.5.11>
<Sloka_1.5.12>
पूतिगन्धिस्तु दुर्गन्धो विस्रं स्यादामगन्धि यत्।
शुक्लशुभ्रशुचिश्वेतविशदश्येतपाण्डरः॥
</Sloka_1.5.12>
<Sloka_1.5.13>
अवदातः सितो गौरो वलक्षो धवलोऽर्जुनः।
हरिणः पाण्डुरः पाण्डुरीषत्पाण्डुस्तु धूसरः॥
</Sloka_1.5.13>
<Sloka_1.5.14>
कृष्णे नीलासितश्यामकालश्यामलमेचकः।
पीतो गौरो हरिद्राभः पलाशो हरितो हरित्॥
</Sloka_1.5.14>
<Sloka_1.5.15>
लोहितो रोहितो रक्तः शोणः कोकनदच्छविः।
अव्यक्तरागस्त्वरुणः श्वेतरक्तस्तु पाटलः॥
</Sloka_1.5.15>
<Sloka_1.5.16>
श्यावः स्यात्कपिशो धूम्रधूमलौ कृष्णलोहिते।
कडारः कपिलः पिङ्गपिशङ्गौ कद्रुपिङ्गलौ॥
</Sloka_1.5.16>
<Sloka_1.5.17>
चित्रं किर्मीरकल्माषशबलैताश्च कर्बुरे।
गुणे शुक्लादयः पुंसि गुणिलिङ्गास्तु तद्वति॥
</Sloka_1.5.17>
 इति धीवर्गः ॥

अथ शब्दादिवर्गः ।
<Sloka_1.6.1>
ब्राह्मी तु भारती भाषा गीर्वाग्वाणी सरस्वती।
व्याहार उक्तिर्लपितं भाषितं वचनं वचः॥
</Sloka_1.6.1>
<Sloka_1.6.2>
अपभ्रंशोऽपशब्दः स्याच्छास्त्रे शब्दस्तु वाचकः।
तिङ्सुबन्तचयो वाक्यं क्रिया वा कारकान्विता॥
</Sloka_1.6.2>
<Sloka_1.6.3>
श्रुतिः स्त्री वेद आम्नायस्त्रयी धर्मस्तु तद्विधिः।
स्त्रियामृक्सामयजुषी इति वेदास्त्रयस्त्रयी॥
</Sloka_1.6.3>
<Sloka_1.6.4>
शिक्षेत्यादि श्रुतेरङ्गमोङ्कार प्रणवौ समौ।
इतिहासः पुरावृत्तमुदात्ताद्यास्त्रयः स्वराः॥
</Sloka_1.6.4>
<Sloka_1.6.5>
आन्वीक्षिकी दण्डनीतिस्तर्कविद्यार्थशास्त्रयोः।
आख्यायिकोपलब्धार्था पुराणं पञ्चलक्षणम्॥
</Sloka_1.6.5>
<Sloka_1.6.6>
प्रबन्धकल्पना कथा प्रवह्लिका प्रहेलिका।
स्मृतिस्तु धर्मसंहिता समाहृतिस्तु संग्रहः॥
</Sloka_1.6.6>
<Sloka_1.6.7>
समस्या तु समासार्था किंवदन्ती जनश्रुतिः।
वार्ता प्रवृत्तिर्वृत्तान्त उदन्तः स्यादथाह्वयः॥
</Sloka_1.6.7>
<Sloka_1.6.8>
आख्याह्वे अभिधानं च नामधेयं च नाम च।
हूतिकारणाह्वानं संहूतिर्बहुभिः कृता॥
</Sloka_1.6.8>
<Sloka_1.6.9>
विवादो व्यवहारः स्यादुपन्यासस्तु वाङ्मुखम्।
उपोद्धात उदाहारः शपनं शपथः पुमान्॥
</Sloka_1.6.9>
<Sloka_1.6.10>
प्रश्नोऽनुयोगः पृच्छा च प्रतिवाक्योत्तरे समे।
मिथ्याभियोगोऽभ्याख्यानमथ मिथ्याभिशंसनम्॥
</Sloka_1.6.10>
<Sloka_1.6.11>
अभिशापः प्रणादस्तु शब्दः स्यादनुरागजः।
यशः कीर्तिः समज्ञा च स्तवः स्तोत्रं स्तुतिर्नुतिः॥
</Sloka_1.6.11>
<Sloka_1.6.12>
आम्रेडितं द्विस्त्रिरुक्तमुच्चैर्घुष्टं तु घोषणा।
काकुः स्त्रियां विकारो यः शोकभीत्यादिभिर्ध्वनेः॥
</Sloka_1.6.12>
<Sloka_1.6.13>
अवर्णाक्षेपनिर्वादपरीवादापवादवत्।
उपक्रोशो जुगुप्सा च कुत्सा निन्दा च गर्हणे॥
</Sloka_1.6.13>
<Sloka_1.6.14>
पारुष्यमतिवादः स्याद्भर्त्सनं त्वपकारगीः।
यः सनिन्द उपालम्भस्तत्र स्यात्परिभाषणम्॥
</Sloka_1.6.14>
<Sloka_1.6.15>
तत्र त्वाक्षारणा यः स्यादाक्रोशो मैथुनं प्रति।
स्यादाभाषणमालापः प्रलापोऽनर्थकं वचः॥
</Sloka_1.6.15>
<Sloka_1.6.16>
अनुलापो मुहुर्भाषा विलापः परिदेवनम्।
विप्रलापो विरोधोक्तिः संलापो भाषणं मिथः॥
</Sloka_1.6.16>
<Sloka_1.6.17>
सुप्रलापः सुवचनमपलापस्तु निह्नवः।
चोद्यमाक्षेपाभियोगौ शापाक्रोशौ दुरेषणा॥
अस्त्री चाटु चटु श्लाघा प्रेम्णा मिथ्या विकत्थनम्।
सन्देशवाग्वाचिकं स्याद्वाग्भेदास्तु त्रिषूत्तरे॥
</Sloka_1.6.17>
<Sloka_1.6.18>
रुशती वागकल्याणी स्यात्कल्या तु शुभात्मिका।
अत्यर्थमधुरं सान्त्वं सङ्गतं हृदयङ्गमम्॥
</Sloka_1.6.18>
<Sloka_1.6.19>
निष्ठुरं परुषं ग्राम्यमश्लीलं सूनृतं प्रिये।
सत्येऽथ सङ्कुलक्लिष्टे परस्परपराहतम्॥
</Sloka_1.6.19>
<Sloka_1.6.20>
लुप्तवर्णपदं ग्रस्तं निरस्तं त्वरितोदितम्।
अम्बूकृतं सनिष्टीवमबद्धं स्यादनर्थकम्॥
</Sloka_1.6.20>
<Sloka_1.6.21>
अनक्षरमवाच्यं स्यादाहतं तु मृषार्थकम्।
सोल्लुण्ठनं तु सोत्प्रासं मणितं रतिकूजितम्।
श्राव्यं हृद्यं मनोहारि विस्पष्टं प्रकटोदितम्।
अथ म्लिष्टमविस्पष्टं वितथं त्वनृतं वचः॥
</Sloka_1.6.21>
<Sloka_1.6.22>
सत्यं तथ्यमृतं सम्यगमूनि त्रिषु तद्वति।
शब्दे निनादनिनदध्वनिध्वानरवस्वनाः॥
</Sloka_1.6.22>
<Sloka_1.6.23>
स्वाननिर्घोषनिर्ह्रादनादनिस्वाननिस्वनाः।
आरवारावसंरावविरावा अथ मर्मरः॥
</Sloka_1.6.23>
<Sloka_1.6.24>
स्वनिते वस्त्रपर्णानां भूषणानां तु शिञ्जितम्।
निक्वाणो निक्वणः क्वाणः क्वणः क्वणनमित्यपि॥
</Sloka_1.6.24>
<Sloka_1.6.25>
वीणायाः क्वणिते प्रादेः प्रक्वाणप्रक्वणादयः।
कोलाहलः कलकलस्तिरश्चां वाशितं रुतम्॥
स्त्री प्रतिश्रुत्प्रतिध्वाने गीतं गानमिमे समे॥
</Sloka_1.6.25>
 इति शब्दादि वर्गः ॥

  अथ नाट्यवर्गः ।
<Sloka_1.7.1>
निषादर्षभगान्धारषड्जमध्यमधैवताः।
पञ्चमश्चेत्यमी सप्त तन्त्रीकण्ठोत्थिताः स्वराः॥
</Sloka_1.7.1>
<Sloka_1.7.2>
काकली तु कले सूक्ष्मे ध्वनौ तु मधुरास्फुटे।
कलो मन्द्रस्तु गम्भीरे तारोऽत्युच्चैस्त्रयस्त्रिषु॥
नृणामुरसि मध्यस्थो द्वाविंशतिविधो ध्वनिः।
स मन्द्रः कण्ठमध्यस्थस्तारः शिरसि गीयते॥
</Sloka_1.7.2>
<Sloka_1.7.3>
समन्वितलयस्त्वेकतालो वीणा तु वल्लकी।
विपञ्ची सा तु तन्त्रीभिः सप्तभिः परिवादिनी॥
</Sloka_1.7.3>
<Sloka_1.7.4>
ततं वीणादिकं वाद्यमानद्धं मुरजादिकम्।
वंशादिकं तु सुषिरं कांस्यतालादिकं घनम्॥
</Sloka_1.7.4>
<Sloka_1.7.5>
चतुर्विधमिदं वाद्यं वादित्रातोद्यनामकम्।
मृदङ्गा मुरजा भेदास्त्वङ्क्यालिङ्ग्योर्ध्वकास्त्रयः॥
</Sloka_1.7.5>
<Sloka_1.7.6>
स्याद्यशः पटहो ढक्का भेरी स्त्री दुन्दुभिः पुमान्।
आनकः पटहोऽस्त्री स्यात्कोणो वीणादि वादनम्॥
</Sloka_1.7.6>
<Sloka_1.7.7>
वीणादण्डः प्रवालः स्यात्ककुभस्तु प्रसेवकः।
कोलम्बकस्तु कायोऽस्या उपनाहो निबन्धनम्॥
</Sloka_1.7.7>
<Sloka_1.7.8>
वाद्यप्रभेदा डमरुमड्डुडिण्डिमझर्झराः।
मर्दलः पणवोऽन्ये च नर्तकीलासिके समे॥
</Sloka_1.7.8>
<Sloka_1.7.9>
विलम्बितं द्रुतं मध्यं तत्त्वमोघो घनं क्रमात्।
तालः कालक्रियामानं लयः साम्यमथास्त्रियाम्॥
</Sloka_1.7.9>
<Sloka_1.7.10>
ताण्डवं नटनं नाट्यं लास्यं नृत्यं च नर्तने।
तौर्यत्रिकं नृत्यगीतवाद्यं नाट्यमिदं त्रयम्॥
</Sloka_1.7.10>
<Sloka_1.7.11>
भ्रकुंसश्च भ्रुकुंसश्च भ्रूकुंसश्चेति नर्तकः।
स्त्रीवेषधारी पुरुषो नाट्योक्तौ गणिकाज्जुका॥
</Sloka_1.7.11>
<Sloka_1.7.12>
भगिनीपतिरावुत्तो भावो विद्वानथावुकः।
जनको युवराजस्तु कुमारो भर्तृदारकः॥
</Sloka_1.7.12>
<Sloka_1.7.13>
राजा भट्टारको देवस्तत्सुता भर्तृदारिका।
देवी कृताभिषेकायामितरासु तु भट्टिनी॥
</Sloka_1.7.13>
<Sloka_1.7.14>
अब्रह्मण्यमवध्योक्तौ राजश्यालस्तु राष्ट्रियः।
अम्बा माताथ बाला स्याद्वासूरार्यस्तु मारिषः॥
</Sloka_1.7.14>
<Sloka_1.7.15>
अत्तिका भगिनी ज्येष्ठा निष्ठानिर्वहणे समे।
हण्डे हञ्जे हलाह्वाने नीचां चेटीं सखीं प्रति॥
</Sloka_1.7.15>
<Sloka_1.7.16>
अङ्गहारोऽङ्गविक्षेपो व्यञ्जकाभिनयौ समौ।
निर्वृत्ते त्वङ्गसत्त्वाभ्यां द्वे त्रिष्वाङ्गिकसात्त्विके॥
</Sloka_1.7.16>
<Sloka_1.7.17>
शृङ्गारवीरकरुणाद्भुतहास्यभयानकाः।
बीभत्सरौद्रौ च रसाः शृङ्गारः शुचिरुज्ज्वलः॥
</Sloka_1.7.17>
<Sloka_1.7.18>
उत्साहवर्धनो वीरः कारुण्यं करुणा घृणा।
कृपा दयानुकम्पा स्यादनुक्रोशोऽप्यथो हसः॥
</Sloka_1.7.18>
<Sloka_1.7.19>
हासो हास्यं च बीभत्सं विकृतं त्रिष्विदं द्वयम्।
विस्मयोऽद्भुतमाश्चर्यं चित्रमप्यथ भैरवम्॥
</Sloka_1.7.19>
<Sloka_1.7.20>
दारुणं भीषणं भीष्मं घोरं भीमं भयानकम्।
भयङ्करं प्रतिभयं रौद्रं तूग्रममी त्रिषु॥
</Sloka_1.7.20>
<Sloka_1.7.21>
चतुर्दश दरस्त्रासो भीतिर्भीः साध्वसं भयम्।
विकारो मानसो भावोऽनुभावो भावबोधकः॥
</Sloka_1.7.21>
<Sloka_1.7.22>
गर्वोऽभिमानोऽहङ्कारो मानश्चित्तसमुन्नतिः।
दर्पोऽवलोकोऽवष्टम्भश्चित्तोद्रेकः स्मयो मदः।
अनादरः परिभवः परीभावस्तिरस्क्रिया॥
</Sloka_1.7.22>
<Sloka_1.7.23>
रीढावमाननावज्ञावहेलनमसूर्क्षणम्।
मन्दाक्षं ह्रीस्त्रपा व्रीडा लज्जा सापत्रपान्यतः॥
</Sloka_1.7.23>
<Sloka_1.7.24>
क्षान्तिस्तितिक्षाभिध्या तु परस्य विषये स्पृहा।
अक्षान्तिरीर्ष्यासूया तु दोषारोपो गुणेष्वपि॥
</Sloka_1.7.24>
<Sloka_1.7.25>
वैरं विरोधो विद्वेषो मन्युशोकौ तु शुक्स्त्रियाम्।
पश्चात्तापोऽनुतापश्च विप्रतीसार इत्यपि॥
</Sloka_1.7.25>
<Sloka_1.7.26>
कोपक्रोधामर्षरोषप्रतिघा रुट्क्रुधौ स्त्रियौ।
शुचौ तु चरिते शीलमुन्मादश्चित्तविभ्रमः॥
</Sloka_1.7.26>
<Sloka_1.7.27>
प्रेमा ना प्रियता हार्दं प्रेमस्नेहोऽथ दोहदम्।
इच्छा काङ्क्षा स्पृहेहा तृड्वाञ्छा लिप्सा मनोरथः॥
</Sloka_1.7.27>
<Sloka_1.7.28>
कामोऽभिलाषस्तर्षश्च सोऽत्यर्थं लालसा द्वयोः।
उपाधिर्ना धर्मचिन्ता पुंस्याधिर्मानसी व्यथा॥
</Sloka_1.7.28>
<Sloka_1.7.29>
स्याच्चिन्ता स्मृतिराध्यानमुत्कण्ठोत्कलिके समे।
उत्साहोऽध्यवसायः स्यात्स वीर्यमतिशक्तिभाक्॥
</Sloka_1.7.29>
<Sloka_1.7.30>
कपटोऽस्त्री व्याजदम्भोपधयश्छद्मकैतवे।
कुसृतिर्निकृतिः शाठ्यं प्रमादोऽनवधानता॥
</Sloka_1.7.30>
<Sloka_1.7.31>
कौतूहलं कौतुकं च कुतुकं च कुतूहलम्।
स्त्रीणां विलासबिब्बोकविभ्रमा ललितं तथा॥
</Sloka_1.7.31>
<Sloka_1.7.32>
हेला लीलेत्यमी हावाः क्रियाः शृङ्गारभावजाः।
द्रवकेलिपरीहासाः क्रीडा लीला च नर्म च॥
</Sloka_1.7.32>
<Sloka_1.7.33>
व्याजोऽपदेशो लक्ष्यं च क्रीडा खेला च कूर्दनम्।
घर्मो निदाघः स्वेदः स्यात्प्रलयो नष्टचेष्टता॥
</Sloka_1.7.33>
<Sloka_1.7.34>
अवहित्थाकारगुप्तिः समौ संवेगसंभ्रमौ।
स्यादाच्छुरितकं हासः सोत्प्रासः स मनाक्स्मितम्॥
</Sloka_1.7.34>
<Sloka_1.7.35>
मध्यमः स्याद्विहसितं रोमाञ्चो रोमहर्षणम्।
क्रन्दितं रुदितम्क्रुष्टं जृम्भस्तु त्रिषु जृम्भणम्॥
</Sloka_1.7.35>
<Sloka_1.7.36>
विप्रलम्भो विसंवादो रिङ्गणं स्खलनं समे।
स्यान्निद्रा शयनं स्वापः स्वप्नः संवेश इत्यपि॥
</Sloka_1.7.36>
<Sloka_1.7.37>
तन्द्री प्रमीला भ्रकुटिर्भ्रुकुटिर्भ्रूकुटिः स्त्रियाम्।
अदृष्टिः स्यादसौम्येऽक्ष्णि संसिद्धिप्रकृती त्विमे॥
</Sloka_1.7.37>
<Sloka_1.7.38>
स्वरूपं च स्वभावश्च निसर्गश्चाथ वेपथुः।
कम्पोऽथ क्षण उद्धर्षो मह उद्धव उत्सवः॥
</Sloka_1.7.38>
 इति नाट्यवर्गः

अथ पातालभोगिवर्गः
<Sloka_1.8.1>
अधोभुनपातालं बलिसद्म रसातलम्।
नागलोकोऽथ कुहरं शुषिरं विवरं बिलम्॥
</Sloka_1.8.1>
<Sloka_1.8.2>
छिद्रं निर्व्यथनं रोकं रन्ध्रं श्वभ्रं वपा शुषिः।
गर्तावटौ भुवि श्वभ्रे सरन्ध्रे सुषिरं त्रिषु॥
</Sloka_1.8.2>
<Sloka_1.8.3>
अन्धकारोऽस्त्रियां ध्वान्तं तमिस्रं तिमिरं तमः।
ध्वान्ते गाढेऽन्धतमसं क्षीणोऽन्धतमसं तमः॥
</Sloka_1.8.3>
<Sloka_1.8.4>
विष्वक्संतमसं नागाः काद्रवेयास्तदीश्वराः।
शेषोऽनन्तो वासुकिस्तु सर्पराजोऽथ गोनसे॥
</Sloka_1.8.4>
<Sloka_1.8.5>
तिलित्सः स्यादजगरे शयुर्वाहस इत्युभौ।
अलगर्दो जलव्यालः समौ राजिलडुण्डुभौ॥
</Sloka_1.8.5>
<Sloka_1.8.6>
मालुधानो मातुलाहिर्निर्मुक्तो मुक्तकञ्चुकः।
सर्पः पृदाकुर्भुजगो भुजङ्गोऽहिर्भुजङ्गमः॥
</Sloka_1.8.6>
<Sloka_1.8.7>
आशीविषो विषधरश्चक्री व्यालः सरीसृपः।
कुण्डली गूढपाच्चक्षुःश्रवाः काकोदरः फणी॥
</Sloka_1.8.7>
<Sloka_1.8.8>
दर्वीकरो दीर्घपृष्ठो दन्दशूको बिलेशयः।
उरगः पन्नगो भोगी जिह्मगः पवनाशनः॥
लेलिहानो द्विरसनो गोकर्णः कञ्चुकी तथा।
कुम्भीनसः फणधरो हरिर्भोगधरस्तथा।
</Sloka_1.8.8>
<Sloka_1.8.9>
अहेः शरीरं भोगः स्यादाशीरप्यहिदंष्ट्रिका।
त्रिष्वाहेयं विषास्थ्यादि स्फटायां तु फणा द्वयोः।
समौ कञ्चुकनिर्मोकौ क्ष्वेडस्तु गरलं विषम्॥
</Sloka_1.8.9>
<Sloka_1.8.10>
पुंसि क्लीबे च काकोलकालकूटहलाहलाः।
सौराष्ट्रिकः शौक्लिकेयो ब्रह्मपुत्रः प्रदीपनः॥
</Sloka_1.8.10>
<Sloka_1.8.11>
दारदो वत्सनाभश्च विषभेदा अमी नव।
विषवैद्यो जाङ्गुलिको व्यालग्राह्यहितुण्डिकः॥
</Sloka_1.8.11>
  इति पातालभोगिवर्गः

 अथ नरकवर्गः
<Sloka_1.9.1>
स्यान्नारकस्तु नरको निरयो दुर्गतिः स्त्रियाम्।
तद्भेदास्तपनावीचिमहारौरवरौरवाः॥
</Sloka_1.9.1>
<Sloka_1.9.2>
सङ्घातः कालसूत्रं चेत्याद्याः सत्त्वास्तु नारकाः।
प्रेता वैतरणी सिन्धुः स्यादलक्ष्मीस्तु निर्ऋतिः॥
</Sloka_1.9.2>
<Sloka_1.9.3>
विष्टिराजूः कारणा तु यातना तीव्रवेदना।
पीडा बाधा व्यथा दुःखमामनस्यं प्रसूतिजम्॥
स्यात्कष्टं कृच्छ्रमाभीलं त्रिष्वेषां भेद्यगामि यत्॥
</Sloka_1.9.3>
 इति नरकवर्गः

अथ वारिवर्गः
<Sloka_1.10.1>
समुद्रोऽब्धिरकूपारः पारावारः सरित्पतिः।
उदन्वानुदधिः सिन्धुः सरस्वान्सागरोऽर्णवः॥
</Sloka_1.10.1>
<Sloka_1.10.2>
रत्नाकरो जलनिधिर्यादःपतिरपाम्पतिः।
तस्य प्रभेदाः क्षीरोदो लवणोदस्तथापरे॥
</Sloka_1.10.2>
<Sloka_1.10.3>
आपः स्त्री भूम्नि वार्वारि सलिलं कमलं जलम्।
पयः कीलालममृतं जीवनं भुवनं वनम्॥
</Sloka_1.10.3>
<Sloka_1.10.4>
कबन्धमुदकं पाथः पुष्करं सर्वतोमुखम्।
अम्भोऽर्णस्तोयपानीयनीरक्षीराम्बुशम्बरम्॥
</Sloka_1.10.4>
<Sloka_1.10.5>
मेघपुष्पं घनरसस्त्रिषु द्वे आप्यमम्मयम्।
भङ्गस्तरङ्ग ऊर्मिर्वा स्त्रियां वीचिरथोर्मिषु॥
</Sloka_1.10.5>
<Sloka_1.10.6>
महत्सूल्लोलकल्लोलौ स्यादावर्तोऽम्भसां भ्रमः।
पृषन्ति बिन्दुपृषताः पुमांसो विप्रुषः स्त्रियाम्॥
</Sloka_1.10.6>
<Sloka_1.10.7>
चक्राणि पुटभेदाः स्युर्भ्रमाश्च जलनिर्गमाः।
कूलं रोधश्च तीरं च प्रतीरं च तटं त्रिषु॥
</Sloka_1.10.7>
<Sloka_1.10.8>
पारावारे परार्वाची तीरे पात्रं तदन्तरम्।
द्वीपोऽस्त्रियामन्तरीपं यदन्तर्वारिणस्तटम्॥
</Sloka_1.10.8>
<Sloka_1.10.9>
तोयोत्थितं तत्पुलिनं सैकतं सिकतामयम्।
निषद्वरस्तु जम्बालः पङ्कोऽस्त्री शादकर्दमौ॥
</Sloka_1.10.9>
<Sloka_1.10.10>
जलोच्छ्वासाः परीवाहाः कूपकास्तु विदारकाः।
नाव्यं त्रिलिङ्गं नौतार्ये स्त्रियां नौस्तरणिस्तरिः॥
</Sloka_1.10.10>
<Sloka_1.10.11>
उडुपं तु प्लवः कोलः स्रोतोऽम्बुसरणं स्वतः।
आतरस्तरपण्यं स्याद्द्रोणी काष्ठाम्बुवाहिनी॥
</Sloka_1.10.11>
<Sloka_1.10.12>
सांयात्रिकः पोतवणिक्कर्णधारस्तु नाविकः।
नियामकाः पोतवाहाः कूपको गुणवृक्षकः॥
</Sloka_1.10.12>
<Sloka_1.10.13>
नौकादण्डः क्षेपणी स्यादरित्रं केनिपातकः।
अभ्रिः स्त्री काष्ठकुद्दालः सेकपात्रं तु सेचनम्॥
</Sloka_1.10.13>
<Sloka_1.10.14>
क्लीबेऽर्धनावं नावोऽर्धेऽतीतनौकेऽतिनु त्रिषु।
त्रिष्वागाधात्प्रसन्नोऽच्छः कलुषोऽनच्छ आविलः॥
</Sloka_1.10.14>
<Sloka_1.10.15>
निम्नं गभीरं गम्भीरमुत्तानं तद्विपर्यये।
अगाधमतलस्पर्शे कैवर्ते दाशधीवरौ॥
</Sloka_1.10.15>
<Sloka_1.10.16>
आनायः पुंसि जालं स्याच्छणसूत्रं पवित्रकम्।
मत्स्याधानी कुवेणी स्याद्बडिशं मत्स्यवेधनम्॥
</Sloka_1.10.16>
<Sloka_1.10.17>
पृथुरोमा झषो मत्स्यो मीनो वैसारिणोऽण्डजः।
विसारः शकुली चाथ गडकः शकुलार्भकः॥
</Sloka_1.10.17>
<Sloka_1.10.18>
सहस्रदंष्ट्रः पाठीन उलूपी शिशुकः समौ।
नलमीनश्चिलिचिमः प्रोष्ठी तु शफरीद्वयोः॥
</Sloka_1.10.18>
<Sloka_1.10.19>
क्षुद्राण्डमत्स्यसङ्घातः पोताधानमथो झषाः।
रोहितो मद्गुरः शालो राजीवः शकुलस्तिमिः॥
</Sloka_1.10.19>
<Sloka_1.10.20>
तिमिङ्गलादयश्चाथ यादांसि जलजन्तवः।
तद्भेदाः शिशुमारोद्रशङ्कवो मकरादयः॥
</Sloka_1.10.20>
<Sloka_1.10.21>
स्यात्कुलीरः कर्कटकः कूर्मे कमठकच्छपौ।
ग्राहोऽवहारो नक्रस्तु कुम्भीरोऽथ महीलता॥
</Sloka_1.10.21>
<Sloka_1.10.22>
गण्डूपदः किञ्चुलको निहाका गोधिका समे।
रक्तपा तु जलौकायां स्त्रियां भूम्नि जलौकसः॥
</Sloka_1.10.22>
<Sloka_1.10.23>
मुक्तास्फोटः स्त्रियां शुक्तिः शङ्खः स्यात्कम्बुरस्त्रियौ।
क्षुद्रशङ्खाः शङ्खनखाः शम्बूका जलशुक्तयः॥
</Sloka_1.10.23>
<Sloka_1.10.24>
भेके मण्डूकवर्षाभूशालूरप्लवदर्दुराः।
शिली गण्डूपदी भेकी वर्षाभ्वी कमठी डुलिः॥
</Sloka_1.10.24>
<Sloka_1.10.25>
मद्गुरस्य प्रिया शृङ्गी दुर्नामा दीर्घकोशिका।
जलाशयो जलाधारस्तत्रागाधजलो ह्रदः॥
</Sloka_1.10.25>
<Sloka_1.10.26>
आहावस्तु निपानं स्यादुपकूपजलाशये।
पुंस्येवान्धुः प्रहिः कूप उदपानं तु पुंसि वा॥
</Sloka_1.10.26>
<Sloka_1.10.27>
नेमिस्त्रिकास्य वीनाहो मुखबन्धनमस्य यत्।
पुष्करिण्यां तु खातं स्यादखातं देवखातकम्॥
</Sloka_1.10.27>
<Sloka_1.10.28>
पद्माकरस्तडागोऽस्त्री कासारः सरसी सरः।
वेशन्तः पल्वलं चाल्पसरो वापी तु दीर्घिका॥
</Sloka_1.10.28>
<Sloka_1.10.29>
खेयं तु परिखाधारस्त्वम्भसां यत्र धारणम्।
स्यादालवालमावालमावापोऽथ नदी सरित्॥
</Sloka_1.10.29>
<Sloka_1.10.30>
तरङ्गिणी शैवलिनी तटिनी ह्रादिनी धुनी।
स्रोतस्वती द्वीपवती स्रवन्ती निम्नगापगा॥
कूलङ्कषा निर्झरिणी रोधोवक्रा सरस्वती।
</Sloka_1.10.30>
<Sloka_1.10.31>
गङ्गा विष्णुपदी जह्नुतनया सुरनिम्नगा।
भागीरथी त्रिपथगा त्रिस्रोता भीष्मसूरपि॥
</Sloka_1.10.31>
<Sloka_1.10.32>
कालिन्दी सूर्यतनया यमुना शमनस्वसा।
रेवा तु नर्मदा सोमोद्भवा मेकलकन्यका॥
</Sloka_1.10.32>
<Sloka_1.10.33>
करतोया सदानीरा बाहुदा सैतवाहिनी।
शतद्रुस्तु शुतुद्रिः स्याद्विपाशा तु विपाट्स्त्रियाम्॥
</Sloka_1.10.33>
<Sloka_1.10.34>
शोणो हिरण्यवाहः स्यात्कुल्याल्पा कृत्रिमा सरित्।
शरावती वेत्रवती चन्द्रभागा सरस्वती॥
</Sloka_1.10.34>
<Sloka_1.10.35>
कावेरी सरितोऽन्याश्च सम्भेदः सिन्धुसङ्गमः।
द्वयोः प्रणाली पयसः पदव्यां त्रिषु तूत्तरौ॥
</Sloka_1.10.35>
<Sloka_1.10.36>
देविकायां सरय्वां च भवे दाविकसारवौ।
सौगन्धिकं तु कल्हारं हल्लकं रक्तसंध्यकम्॥
</Sloka_1.10.36>
<Sloka_1.10.37>
स्यादुत्पलं कुवलयमथ नीलाम्बुजन्म च।
इन्दीवरं च नीलेऽस्मिन्सिते कुमुदकैरवे॥
</Sloka_1.10.37>
<Sloka_1.10.38>
शालूकमेषां कन्दः स्याद्वारिपर्णी तु कुम्भिका।
जलनीली तु शेवालं शैवलोऽथ कुमुद्वती॥
</Sloka_1.10.38>
<Sloka_1.10.39>
कुमुदिन्यां नलिन्यां तु बिसिनीपद्मिनीमुखाः।
वा पुंसि पद्मं नलिनमरविन्दं महोत्पलम्॥
</Sloka_1.10.39>
<Sloka_1.10.40>
सहस्रपत्रं कमलं शतपत्रं कुशेशयम्।
पङ्केरुहं तामरसं सारसं सरसीरुहम्॥
</Sloka_1.10.40>
<Sloka_1.10.41>
बिसप्रसूनराजीवपुष्कराम्भोरुहाणि च।
पुण्डरीकं सिताम्भोजमथ रक्तसरोरुहे॥
</Sloka_1.10.41>
<Sloka_1.10.42>
रक्तोत्पलं कोकनदं नाला नालमथास्त्रियाम्।
मृणालं बिसमब्जादिकदम्बे षण्डमस्त्रियाम्॥
</Sloka_1.10.42>
<Sloka_1.10.43>
करहाटः शिफाकन्दः किञ्जल्कः केसरोऽस्त्रियाम्।
संवर्तिका नवदलं बीजकोशो वराटकः॥
</Sloka_1.10.43>
 इति वारिवर्गः
काण्डसमाप्तिः।
उक्तं स्वर्व्योमदिक्कालधीशब्दादि सनाट्यकम्।
पातालभोगि नरकं वारि चैषां च सङ्गतम्॥
इत्यमरसिंहकृतौ नामलिङ्गानुशासने।
स्वरादिकाण्डः प्रथमः साङ्ग एव समर्थितः॥
</kANda_1>
<kANda_2>
श्री-अमरसिंहविरचितं नामलिङ्गानुशासनम्॥
द्वितीयं काण्डम्।
 वर्गभेदाः।
<Sloka_2.1.1>
वर्गाः पृथ्वीपुरक्ष्माभृद्वनौषधिमृगादिभिः।
नृब्रह्मक्षत्रविट्शूद्रैः साङ्गोपाङ्गैरिहोदिताः॥
</Sloka_2.1.1>
अथ भूमिवर्गः
<Sloka_2.1.2>
भूर्भूमिरचलानन्ता रसा विश्वम्भरा स्थिरा।
धरा धरित्री धरणिः क्षोणिर्ज्या काश्यपी क्षितिः॥
</Sloka_2.1.2>
<Sloka_2.1.3>
सर्वंसहा वसुमती वसुधोर्वी वसुन्धरा।
गोत्रा कुः पृथिवी पृथ्वी क्ष्मावनिर्मेदिनी मही॥
विपुला गह्वरी धात्री गौरिला कुम्भिनी क्षमा।
भूतधात्री रत्नगर्भा जगती सागराम्बरा।
</Sloka_2.1.3>
<Sloka_2.1.4>
मृन्मृत्तिका प्रशस्ता तु मृत्सा मृत्स्ना च मृत्तिका।
उर्वरा सर्वसस्याढ्या स्यादूषः क्षारमृत्तिका॥
</Sloka_2.1.4>
<Sloka_2.1.5>
ऊषवानूषरो द्वावप्यन्यलिङ्गौ स्थलं स्थली।
समानौ मरुधन्वानौ द्वे खिलाप्रहते समे॥
</Sloka_2.1.5>
<Sloka_2.1.6>
त्रिष्वथो जगती लोको विष्टपं भुवनं जगत्।
लोकोऽयं भारतं वर्षं शरावत्यास्तु योऽवधेः॥
</Sloka_2.1.6>
<Sloka_2.1.7>
देशः प्राग्दक्षिणः प्राच्य उदीच्यः पश्चिमोत्तरः।
प्रत्यन्तो म्लेच्छदेशः स्यान्मध्यद्देशस्तु मध्यमः॥
</Sloka_2.1.7>
<Sloka_2.1.8>
आर्यावर्तः पुण्यभूमिर्मध्यं विन्ध्यहिमालयोः।
नीवृज्जनपदो देशविषयौ तूपवर्तनम्॥
</Sloka_2.1.8>
<Sloka_2.1.9>
त्रिष्वागोष्ठान्नडप्राये नड्वान्नड्वल इत्यपि।
कुमुद्वान्कुमुदप्राये वेतस्वान्बहुवेतसे॥
</Sloka_2.1.9>
<Sloka_2.1.10>
शाद्वलः शादहरिते सजम्बाले तु पङ्किलः।
जलप्रायमनूपं स्यात्पुंसि कच्छस्तथाविधः॥
</Sloka_2.1.10>
<Sloka_2.1.11>
स्त्री शर्करा शर्करिलः शार्करः शर्करावति।
देश एवादिमावेववमुन्नेयाः सिकतावति॥
</Sloka_2.1.11>
<Sloka_2.1.12>
देशो नद्यम्बुवृष्ट्यम्बुसंपन्नव्रीहिपालितः।
स्यान्नदीमातृको देवमातृकश्च यथाक्रमम्॥
</Sloka_2.1.12>
<Sloka_2.1.13>
सुराज्ञि देशे राजन्वान्स्यात्ततोऽन्यत्र राजवान्।
गोष्ठं गोस्थानकं तत्तु गौष्ठीनं भूतपूर्वकम्॥
</Sloka_2.1.13>
<Sloka_2.1.14>
पर्यन्तभूः परिसरः सेतुरालौ स्त्रियां पुमान्।
वामलूरश्च नाकुश्च वल्मीकं पुन्नपुंसकम्॥
</Sloka_2.1.14>
<Sloka_2.1.15>
अयनम्वर्त्म मार्गाध्वपन्थानः पदवी सृतिः।
सरणिः पद्धतिः पद्या वर्तन्येकपदीति च॥
</Sloka_2.1.15>
<Sloka_2.1.16>
अतिपन्थाः सुपन्थाश्च सत्पथश्चार्चितेऽध्वनि।
व्यध्वो दुरध्वो विपथः कदध्वा कापथः समाः॥
</Sloka_2.1.16>
<Sloka_2.1.17>
अपन्थास्त्वपथं तुल्ये शृङ्गाटकचतुष्पथे।
प्रान्तरं दूरशून्योऽध्वा कान्तारं वर्त्म दुर्गमम्॥
</Sloka_2.1.17>
<Sloka_2.1.18>
गव्यूतिः स्त्री क्रोशयुगं नल्वः किष्कुचतुःशतम्।
घण्टापथः संसरणं तत्पुरस्योपनिष्करम्॥
</Sloka_2.1.18>
<Sloka_2.1.19>
द्यावापृथिव्यौ रोदस्यौ द्यावाभूमी च रोदसी।
दिवस्पृथिव्यौ गञ्जा तु रुमा स्याल्लवणाकरः॥
</Sloka_2.1.19>
 इति भूमिवर्गः

अथ पुरवर्गः
<Sloka_2.2.1>
पूः स्त्री पुरीनगर्यौ वा पत्तनं पुटभेदनम्।
स्थानीयं निगमोऽन्यत्तु यन्मूलनगरात्पुरम्॥
</Sloka_2.2.1>
<Sloka_2.2.2>
तच्छाखानगरं वेशो वेश्याजनसमाश्रयः।
आपणस्तु निषद्यायां विपणिः पण्यवीथिका॥
</Sloka_2.2.2>
<Sloka_2.2.3>
रथ्या प्रतोली विशिखा स्याच्चयो वप्रमस्त्रियाम्।
प्राकारो वरणः सालः प्राचीनं प्रान्ततो वृतिः॥
</Sloka_2.2.3>
<Sloka_2.2.4>
भित्तिः स्त्री कुड्यमेडूकं यदन्तर्न्यस्तकीकसम्।
गृहं गेहोदवसितं वेश्म सद्म निकेतनम्॥
</Sloka_2.2.4>
<Sloka_2.2.5>
निशान्तवस्त्यसदनं भवनागारमन्दिरम्।
गृहाः पुंसि च भूम्न्येव निकाय्यनिलयालयाः॥
</Sloka_2.2.5>
<Sloka_2.2.6>
वासः कुटी द्वयोः शाला सभा सञ्जवनं त्विदम्।
चतुःशालं मुनीनां तु पर्णशालोटजोऽस्त्रियाम्॥
</Sloka_2.2.6>
<Sloka_2.2.7>
चैत्यमायतनं तुल्ये वाजिशाला तु मन्दुरा।
आवेशनं शिल्पिशाला प्रपा पानीयशालिका॥
</Sloka_2.2.7>
<Sloka_2.2.8>
मठश्छात्रादिनिलयो गञ्जा तु मदिरागृहम्।
गर्भागारं वासगृहमरिष्टं सूतिकागृहम्।
कुट्टिमोऽस्त्री निबद्धा भूश्चन्द्रशाला शिरोगृहम्॥
</Sloka_2.2.8>
<Sloka_2.2.9>
वातायनं गवाक्षोऽथ मण्डपोऽस्त्री जनाश्रयः।
हर्म्यादि धनिनां वासः प्रासादो देवभूभुजाम्॥
</Sloka_2.2.9>
<Sloka_2.2.10>
सौधोऽस्त्री राजसदनमुपकार्योपकारिका।
स्वस्तिकः सर्वतोभद्रो नन्द्यावर्तादयोऽपि च॥
</Sloka_2.2.10>
<Sloka_2.2.11>
विच्छन्दकः प्रभेदा हि भवन्तीश्वरसद्मनाम्।
स्त्र्यगारं भूभुजामन्तःपुरं स्यादवरोधनम्॥
</Sloka_2.2.11>
<Sloka_2.2.12>
शुद्धान्तश्चावरोधश्च स्यादट्टः क्षौममस्त्रियाम्।
प्रघाणप्रघणालिन्दा बहिर्द्वारप्रकोष्ठके॥
</Sloka_2.2.12>
<Sloka_2.2.13>
गृहावग्रहणी देहल्यङ्गणं चत्वराजिरे।
अधस्ताद्दारुणिशिला नासा दारूपरि स्थितम्॥
</Sloka_2.2.13>
<Sloka_2.2.14>
प्रच्छन्नमन्तर्द्वारं स्यात्पक्षद्वारं तु पक्षकम्।
वलीकनीध्रे पटलप्रान्तेऽथ पटलं छदिः॥
</Sloka_2.2.14>
<Sloka_2.2.15>
गोपानसी तु वलभी छादने वक्रदारुणि।
कपोतपालिकायां तु विटङ्कं पुन्नपुंसकम्॥
</Sloka_2.2.15>
<Sloka_2.2.16>
स्त्री द्वार्द्वारं प्रतीहारः स्याद्वितर्दिस्तु वेदिका।
तोरणोऽस्त्री बहिर्द्वारम्पुरद्वारं तु गोपुरम्॥
</Sloka_2.2.16>
<Sloka_2.2.17>
कूटं पूर्द्वारि यद्धस्तिनखस्तस्मिन्नथ त्रिषु।
कपाटमररं तुल्ये तद्विष्कम्भोऽर्गलं न ना॥
</Sloka_2.2.17>
<Sloka_2.2.18>
आरोहणं स्यात्सोपानं निश्रेणिस्त्वधिरोहिणी।
संमार्जनी शोधनी स्यात्सङ्करोऽवकरस्तथा॥
</Sloka_2.2.18>
<Sloka_2.2.19>
क्षिप्ते मुखं निःसरणं संनिवेशो निकर्षणम्।
समौ संवसथग्रामौ वेश्मभूर्वास्तुरस्त्रियाम्॥
</Sloka_2.2.19>
<Sloka_2.2.20>
ग्रामान्तमुपशल्यं स्यात्सीमसीमे स्त्रियामुभे।
घोष आभीरपल्ली स्यात्पक्कणः शबरालयः॥
</Sloka_2.2.20>
 इति पुरवर्गः

 अथ शैलवर्गः
<Sloka_2.3.1>
महीध्रे शिखरिक्ष्माभृदहार्यधरपर्वताः॥
अद्रिगोत्रगिरिग्रावाचलशैलशिलोच्चयाः॥
</Sloka_2.3.1>
<Sloka_2.3.2>
लोकालोकश्चक्रवालस्त्रिकूटस्त्रिककुत्समौ।
अस्तस्तु चरमक्ष्माभृदुदयः पूर्वपर्वतः॥
</Sloka_2.3.2>
<Sloka_2.3.3>
हिमवान्निषधो विन्ध्यो माल्यवान्पारियात्रिकः।
गन्धमादनमन्ये च हेमकूटादयो नगाः॥
</Sloka_2.3.3>
<Sloka_2.3.4>
पाषाणप्रस्तरग्रावोपलाश्मानः शिला दृषत्।
कूटोऽस्त्री शिखरं शृङ्गं प्रपातस्त्वतटो भृगुः॥
</Sloka_2.3.4>
<Sloka_2.3.5>
कटकोऽस्त्री नितम्बोऽद्रेः स्नुः प्रस्थः सानुरस्त्रियाम्।
उत्सः प्रस्रवणं वारिप्रवाहो निर्झरो झरः॥
</Sloka_2.3.5>
<Sloka_2.3.6>
दरी तु कन्दरो वा स्त्री देवखातबिले गुहा।
गह्वरं गण्डशैलास्तु च्युताः स्थूलोपला गिरेः॥
दन्तकास्तु बहिस्तिर्यक्प्रदेशान्निर्गता गिरेः।
</Sloka_2.3.6>
<Sloka_2.3.7>
खनिः स्त्रियामाकरः स्यात्पादाः प्रत्यन्तपर्वताः।
उपत्यकाद्रेरासन्ना भूमिरूर्ध्वमधित्यका॥
</Sloka_2.3.7>
<Sloka_2.3.8>
धातुर्मनःशिलाद्यद्रेर्गैरिकं तु विशेषतः।
निकुञ्जकुञ्जौ वा क्लीबे लतादिपिहितोदरे॥
</Sloka_2.3.8>
  इति शैलवर्गः

 अथ वनौषधिवर्गः
<Sloka_2.4.1>
अटव्यरण्यं विपिनं गहनं काननं वनम्।
महारण्यमरण्यानी गृहारामास्तु निष्कुटाः॥
</Sloka_2.4.1>
<Sloka_2.4.2>
आरामः स्यादुपवनं कृत्रिमं वनमेव यत्।
अमात्यगणिकागेहोपवने वृक्षवाटिका॥
</Sloka_2.4.2>
<Sloka_2.4.3>
पुमानाक्रीड उद्यानं राज्ञः साधारणं वनम्।
स्यादेतदेव प्रमदवनमन्तःपुरोचितम्॥
</Sloka_2.4.3>
<Sloka_2.4.4>
वीथ्यालिरावलिः पङ्क्तिः श्रेणी लेखास्तु राजयः।
वन्या वनसमूहे स्यादङ्कुरोऽभिनवोद्भिदि॥
</Sloka_2.4.4>
<Sloka_2.4.5>
वृक्षो महीरुहः शाखी विटपी पादपस्तरुः।
अनोकहः कुटः शालः पलाशी द्रुद्रुमागमाः॥
</Sloka_2.4.5>
<Sloka_2.4.6>
वानस्पत्यः फलैः पुष्पात्तैरपुष्पाद्वनस्पतिः।
ओषध्यः फलपाकान्ताः स्युरवन्ध्यः फलेग्रहिः॥
</Sloka_2.4.6>
<Sloka_2.4.7>
वन्ध्योऽफलोऽवकेशी च फलवान्फलिनः फली।
प्रफुल्लोत्फुल्लसंफुल्लव्याकोशविकचस्फुटाः॥
</Sloka_2.4.7>
<Sloka_2.4.8>
फुल्लश्चैते विकसिते स्युरवन्ध्यादयस्त्रिषु।
स्थाणुर्वा ना ध्रुवः शङ्कुर्ह्रस्वशाखाशिफः क्षुपः॥
</Sloka_2.4.8>
<Sloka_2.4.9>
अप्रकाण्डे स्तम्बगुल्मौ वल्ली तु व्रततिर्लता ।
लता प्रतानिनी वीरुद्गुल्मिन्युलप इत्यपि॥
</Sloka_2.4.9>
<Sloka_2.4.10>
नगाद्यारोह उच्छ्राय उत्सेधश्चोच्छ्रयश्च सः।
अस्त्री प्रकाण्डः स्कन्धः स्यान्मूलाच्छाखावधिस्तरोः॥
</Sloka_2.4.10>
<Sloka_2.4.11>
समे शाखालते स्कन्धशाखाशाले शिफाजटे।
शाखाशिफावरोहः स्यान्मूलाच्चाग्रं गता लता॥
</Sloka_2.4.11>
<Sloka_2.4.12>
शिरोग्रं शिखरं वा ना मूलं बुध्नोऽङ्घ्रिनामकः।
सारो मज्जा नरि त्वक्स्त्री वल्कं वल्कलमस्त्रियाम्॥
</Sloka_2.4.12>
<Sloka_2.4.13>
काष्ठं दार्विन्धनं त्वेध इध्ममेधः समित्स्त्रियाम्।
निष्कुहः कोटरं वा ना वल्लरिर्मञ्जरिः स्त्रियौ॥
</Sloka_2.4.13>
<Sloka_2.4.14>
पत्रं पलाशं छदनं दलं पर्णं छदः पुमान्।
पल्लवोऽस्त्री किसलयं विस्तारो विटपोऽस्त्रियाम्॥
</Sloka_2.4.14>
<Sloka_2.4.15>
वृक्षादीनां फलं सस्यं वृन्तं प्रसवबन्धनम्।
आमे फले शलाटुः स्याच्छुष्के वानमुभे त्रिषु॥
</Sloka_2.4.15>
<Sloka_2.4.16>
क्षारको जालकं क्लीबे कलिका कोरकः पुमान्।
स्याद्गुच्छकस्तु स्तबकः कुङ्मलो मुकुलोऽस्त्रियाम्॥
</Sloka_2.4.16>
<Sloka_2.4.17>
स्त्रियः सुमनसः पुष्पं प्रसूनं कुसुमं सुमम्।
मकरन्दः पुष्परसः परागः सुमनोरजः॥
</Sloka_2.4.17>
<Sloka_2.4.18>
द्विहीनं प्रसवे सर्वं हरीतक्यादयः स्त्रियाम्।
आश्वत्थवैणवप्लाक्षनैयग्रोधैङ्गुदम्फले॥
</Sloka_2.4.18>
<Sloka_2.4.19>
बार्हतं च फले जम्ब्वा जम्बूः स्त्री जम्बु जाम्बवम्।
पुष्पे जातीप्रभृतयः स्वलिङ्गाः व्रीहयः फले॥
</Sloka_2.4.19>
<Sloka_2.4.20>
विदार्याद्यास्तु मूलेऽपि पुष्पे क्लीबेऽपि पाटला।
बोधिद्रुमश्चलदलः पिप्पलः कुञ्जराशनः॥
</Sloka_2.4.20>
<Sloka_2.4.21>
अश्वत्थेऽथ कपित्थे स्युर्दधित्थग्राहिमन्मथाः।
तस्मिन्दधिफलः पुष्पफलदन्तशठावपि॥
</Sloka_2.4.21>
<Sloka_2.4.22>
उदुम्बरो जन्तुफलो यज्ञाङ्गो हेमदुग्धकः।
कोविदारे चमरिकः कुद्दालो युगपत्रकः॥
</Sloka_2.4.22>
<Sloka_2.4.23>
सप्तपर्णो विशालत्वक्शारदो विषमच्छदः।
आरग्वधे राजवृक्षशम्पाकचतुरङ्गुलाः॥
</Sloka_2.4.23>
<Sloka_2.4.24>
आरेवतव्याधिघातकृतमालसुवर्णकाः।
स्युर्जम्बीरे दन्तशठजम्भजम्भीरजम्भलाः॥
</Sloka_2.4.24>
<Sloka_2.4.25>
वरुणो वरणः सेतुस्तिक्तशाकः कुमारकः।
पुन्नागे पुरुषस्तुङ्गः केसरो देववल्लभः॥
</Sloka_2.4.25>
<Sloka_2.4.26>
पारिभद्रे निम्बतरुर्मन्दारः पारिजातकः।
तिनिशे स्यन्दनो नेमी रथद्रुरतिमुक्तकः॥
</Sloka_2.4.26>
<Sloka_2.4.27>
वञ्जुलश्चित्रकृच्चाथ द्वौ पीतनकपीतनौ।
आम्रातके मधूके तु गुडपुष्पमधुद्रुमौ॥
</Sloka_2.4.27>
<Sloka_2.4.28>
वानप्रस्थमधुष्ठीलौ जलजेऽत्र मधूलकः।
पीलौ गुडफलः स्रंसी तस्मिंस्तु गिरिसम्भवे॥
</Sloka_2.4.28>
<Sloka_2.4.29>
अक्षोटकन्दरालौ द्वावङ्कोटे तु निकोचकः।
पलाशे किंशुकः पर्णो वातपोतोऽथ वेतसे॥
</Sloka_2.4.29>
<Sloka_2.4.30>
रथाभ्रपुष्पविदुरशीतवानीरवञ्जुलाः।
द्वौ परिव्याधविदुलौ नादेयी चाम्बुवेतसे॥
</Sloka_2.4.30>
<Sloka_2.4.31>
शोभाञ्जने शिग्रुतीक्ष्णगन्धकाक्षीवमोचकाः।
रक्तोऽसौ मधुशिग्रुः स्यादरिष्टः फेनिलः समौ॥
</Sloka_2.4.31>
<Sloka_2.4.32>
बिल्वे शाण्डिल्यशैलूषौ मालूरश्रीफलावपि।
प्लक्षो जटी पर्कटी स्यान्न्यग्रोधो बहुपाद्वटः॥
</Sloka_2.4.32>
<Sloka_2.4.33>
गालवः शाबरो लोध्रस्तिरीटस्तिल्वमार्जनौ।
आम्रश्चूतो रसालोऽसौ सहकारोऽतिसौरभः॥
</Sloka_2.4.33>
<Sloka_2.4.34>
कुम्भोलूखलकं क्लीबे कौशिको गुग्गुलुः पुरः।
शेलुः श्लेष्मातकः शीत उद्दालो बहुवारकः॥
</Sloka_2.4.34>
<Sloka_2.4.35>
राजादनं प्रियालः स्यात्सन्नकद्रुर्धनुःपटः।
गम्भारी सर्वतोभद्रा काश्मरी मधुपर्णिका॥
</Sloka_2.4.35>
<Sloka_2.4.36>
श्रीपर्णी भद्रपर्णी च काश्मर्यश्चाप्यथ द्वयोः।
कर्कन्धूर्बदरी कोलिः कोलं कुवलफेनिले॥
</Sloka_2.4.36>
<Sloka_2.4.37>
सौवीरं बदरं घोण्टाप्यथ स्यात्स्वादुकण्टकः।
विकङ्कतः स्रुवावृक्षो ग्रन्थिलो व्याघ्रपादपि॥
</Sloka_2.4.37>
<Sloka_2.4.38>
ऐरावतो नागरङ्गो नादेयी भूमिजम्बुका।
तिन्दुकः स्फूर्जकः कालस्कन्धश्च शितिसारके॥
</Sloka_2.4.38>
<Sloka_2.4.39>
काकेन्दुः कुलकः काकतिन्दुकः काकपीलुके।
गोलीढो झाटलो घण्टापाटलिर्मोक्षमुष्ककौ॥
</Sloka_2.4.39>
<Sloka_2.4.40>
तिलकः क्षुरकः श्रीमान्समौ पिचुलझावुकौ।
श्रीपर्णिका कुमुदिका कुम्भी कैटर्यकट्फलौ॥
</Sloka_2.4.40>
<Sloka_2.4.41>
क्रमुकः पट्टिकाख्यः स्यात्पट्टी लाक्षाप्रसादनः।
तूदस्तु यूपः क्रमुको ब्रह्मण्यो ब्रह्मदारु च॥
</Sloka_2.4.41>
<Sloka_2.4.42>
तूलं च नीपप्रियककदम्बास्तु हलिप्रियः।
वीरवृक्षोऽरुष्करोऽग्निमुखी भल्लातकी त्रिषु
</Sloka_2.4.42>
<Sloka_2.4.43>
गर्दभाण्डे कन्दरालकपीतनसुपार्श्वकाः।
प्लक्षश्च तिन्तिडी चिञ्चाम्लिकाथो पीतसारके॥
</Sloka_2.4.43>
<Sloka_2.4.44>
सर्जकासनबन्धूकपुष्पप्रियकजीवकाः।
साले तु सर्जकार्श्याश्वकर्णकाः सस्यसम्वरः॥
</Sloka_2.4.44>
<Sloka_2.4.45>
नदीसर्जो वीरतरुरिन्द्रद्रुः ककुभोऽर्जुनः।
राजादनः फलाध्यक्षः क्षीरिकायामथ द्वयोः॥
</Sloka_2.4.45>
<Sloka_2.4.46>
इङ्गुदी तापसतरुर्भूर्जे चर्मिमृदुत्वचौ।
पिच्छिला पूरणी मोचा स्थिरायुः शाल्मलिर्द्वयोः॥
</Sloka_2.4.46>
<Sloka_2.4.47>
पिच्छा तु शाल्मलीवेष्टे रोचनः कूटशाल्मलिः।
चिरबिल्वो नक्तमालः करजश्च करञ्जके॥
</Sloka_2.4.47>
<Sloka_2.4.48>
प्रकीर्यः पूतिकरजः पूतिकः कलिमारकः।
करञ्जभेदाः षड्ग्रन्थो मर्कट्यङ्गारवल्लरी॥
</Sloka_2.4.48>
<Sloka_2.4.49>
रोही रोहितकः प्लीहशत्रुर्दाडिमपुष्पकः।
गायत्री बालतनयः खदिरो दन्तधावनः॥
</Sloka_2.4.49>
<Sloka_2.4.50>
अरिमेदो विट्खदिरे कदरः खदिरे सिते।
सोमवल्कोऽप्यथ व्याघ्रपुच्छगन्धर्वहस्तकौ॥
</Sloka_2.4.50>
<Sloka_2.4.51>
एरण्ड उरुबूकश्च रुचकश्चित्रकश्च सः।
चञ्चुः पञ्चाङ्गुलो मण्डवर्धमानव्यडम्बकाः॥
</Sloka_2.4.51>
<Sloka_2.4.52>
अल्पा शमी शमीरः स्याच्छमीसक्तुफला शिवा।
पिण्डीतको मरुबकः श्वसनः करहाटकः॥
</Sloka_2.4.52>
<Sloka_2.4.53>
शल्यश्च मदने शक्रपादपः पारिभद्रकः।
भद्रदारु द्रुकिलिमं पीतदारु च दारु च॥
</Sloka_2.4.53>
<Sloka_2.4.54>
पूतिकाष्ठं च सप्त स्युर्देवदारुण्यथ द्वयोः।
पाटलिः पाटला मोघा काचस्थाली फलेरुहा॥
</Sloka_2.4.54>
<Sloka_2.4.55>
कृष्णवृन्ता कुबेराक्षी श्यामा तु महिलाह्वया।
लता गोवन्दनी गुन्द्रा प्रियङ्गुः फलिनी फली॥
</Sloka_2.4.55>
<Sloka_2.4.56>
विष्वक्सेना गन्धफली कारम्भा प्रियकश्च सा।
मण्डूकपर्णपत्रोर्णनटकट्वङ्गटुण्टुकाः॥
</Sloka_2.4.56>
<Sloka_2.4.57>
स्योनाकशुकनासर्क्षदीर्घवृन्तकुटन्नटाः।
शोणकश्चारलौ तिष्यफला त्वामलकी त्रिषु॥
</Sloka_2.4.57>
<Sloka_2.4.58>
अमृता च वयस्था च त्रिलिङ्गस्तु बिभीतकः॥
नाक्षस्तुषः कर्षफलो भूतावासः कलिद्रुमः।
</Sloka_2.4.58>
<Sloka_2.4.59>
अभया त्वव्यथा पथ्या कायस्था पूतनामृता॥
हरीतकी हैमवती चेतकी श्रेयसी शिवा।
</Sloka_2.4.59>
<Sloka_2.4.60>
पीतद्रुः सरलः पूतिकाष्ठं चाथ द्रुमोत्पलः॥
कर्णिकारः परिव्याधो लकुचो लिकुचो डहुः।
</Sloka_2.4.60>
<Sloka_2.4.61>
पनसः कण्टकिफलो निचुलो हिज्जलोऽम्बुजः॥
काकोदुम्बरिका फल्गुर्मलयूर्जघनेफला।
</Sloka_2.4.61>
<Sloka_2.4.62>
अरिष्टः सर्वतोभद्रहिङ्गुनिर्यासमालकाः॥
पिचुमन्दश्च निम्बेऽथ पिच्छिलागुरुशिंशपा।
</Sloka_2.4.62>
<Sloka_2.4.63>
कपिला भस्मगर्भा सा शिरीषस्तु कपीतनः।
भण्डिलोऽप्यथ चाम्पेयश्चम्पको हेमपुष्पकः॥
</Sloka_2.4.63>
<Sloka_2.4.64>
एतस्य कलिका गन्धफली स्यादथ केसरे।
बकुलो वञ्जुलोऽशोके समौ करकदाडिमौ॥
</Sloka_2.4.64>
<Sloka_2.4.65>
चाम्पेयः केसरो नागकेसरः काञ्चनाह्वयः।
जया जयन्ती तर्कारी नादेयी वैजयन्तिका॥
</Sloka_2.4.65>
<Sloka_2.4.66>
श्रीपर्णमग्निमन्थः स्यात्कर्णिका गणिकारिका।
जयोऽथ कुटजः शक्रो वत्सको गिरिमल्लिका॥
</Sloka_2.4.66>
<Sloka_2.4.67>
एतस्यैव कलिङ्गेन्द्रयवभद्रयवं फले।
कृष्णपाकफलाविग्नसुषेणाः करमर्दके॥
</Sloka_2.4.67>
<Sloka_2.4.68>
कालस्कन्धस्तमालः स्यात्तापिच्छोऽप्यथ सिन्दुके।
सिन्दुवारेन्द्रसुरसौ निर्गुण्डीन्द्राणिकेत्यपि॥
</Sloka_2.4.68>
<Sloka_2.4.69>
वेणी खरा गरी देवताडो जीमूत इत्यपि।
श्रीहस्तिनी तु भूरुण्डी तृणशून्यं तु मल्लिका॥
</Sloka_2.4.69>
<Sloka_2.4.70>
भूपदी शीतभीरुश्च सैवास्फोटा वनोद्भवा।
शेफालिका तु सुवहा निर्गुण्डी नीलिका च सा॥
</Sloka_2.4.70>
<Sloka_2.4.71>
सितासौ श्वेतसुरसा भूतवेश्यथ मागधी।
गणिका यूथिकाम्बष्ठा सा पीता हेमपुष्पिका॥
</Sloka_2.4.71>
<Sloka_2.4.72>
अतिमुक्तः पुण्ड्रकः स्याद्वासन्ती माधवी लता।
सुमना मालती जातिः सप्तला नवमालिका॥
</Sloka_2.4.72>
<Sloka_2.4.73>
माध्यं कुन्दं रक्तकस्तु बन्धूको बन्धुजीवकः।
सहा कुमारी तरणिरम्लानस्तु महासहा॥
</Sloka_2.4.73>
<Sloka_2.4.74>
तत्र शोणे कुरबकस्तत्र पीते कुरण्टकः।
नीली झिण्टी द्वयोर्बाणा दासी चार्तगलश्च सा॥
</Sloka_2.4.74>
<Sloka_2.4.75>
सैरेयकस्तु झिण्टी स्यात्तस्मिन्कुरबकोऽरुणे।
पीता कुरण्टको झिण्टी तस्मिन्सहचरी द्वयोः॥
</Sloka_2.4.75>
<Sloka_2.4.76>
ओण्ड्रपुष्पं जपापुष्पं वज्रपुष्पं तिलस्य यत्।
प्रतिहासशतप्रासचण्डातहयमारकाः॥
</Sloka_2.4.76>
<Sloka_2.4.77>
करवीरे करीरे तु क्रकरग्रन्थिलावुभौ।
उन्मत्तः कितवो धूर्तो धत्तूरः कनकाह्वयः॥
</Sloka_2.4.77>
<Sloka_2.4.78>
मातुलो मदनश्चास्य फले मातुलपुत्रकः।
फलपूरो बीजपूरो रुचको मातुलुङ्गके॥
</Sloka_2.4.78>
<Sloka_2.4.79>
समीरणो मरुबकः प्रस्थपुष्पः फणिज्जकः।
जम्बीरोऽप्यथ पर्णासे कठिञ्जरकुठेरकौ॥
</Sloka_2.4.79>
<Sloka_2.4.80>
सितेऽर्जकोऽत्र पाठी तु चित्रको वह्निसंज्ञकः।
अर्काह्ववसुकास्फोटगणरूपविकीरणाः॥
</Sloka_2.4.80>
<Sloka_2.4.81>
मन्दारश्चार्कपर्णोऽत्र शुक्लेऽलर्कप्रतापसौ।
शिवमल्ली पाशुपत एकाष्ठीलो बुको वसुः॥
</Sloka_2.4.81>
<Sloka_2.4.82>
वन्दा वृक्षादनी वृक्षरुहा जीवन्तिकेत्यपि।
वत्सादनी छिन्नरुहा गुडूची तन्त्रिकामृता॥
</Sloka_2.4.82>
<Sloka_2.4.83>
जीवन्तिका सोमवल्ली विशल्या मधुपर्ण्यपि।
मूर्वा देवी मधुरसा मोरटा तेजनी स्रवा॥
</Sloka_2.4.83>
<Sloka_2.4.84>
मधूलिका मधुश्रेणी गोकर्णी पीलुपर्ण्यपि।
पाटाम्बष्टा विद्धकर्णी स्थापनी श्रेयसी रसा॥
</Sloka_2.4.84>
<Sloka_2.4.85>
एकाष्ठीला पापचेली प्राचीना वनतिक्तिका।
कटुः कटम्भराशोकरोहिणी कटुरोहिणी॥
</Sloka_2.4.85>
<Sloka_2.4.86>
मत्स्यपित्ता कृष्णभेदी चक्राङ्गी शकुलादनी।
आत्मगुप्ताजहाव्यण्डा कण्डुरा प्रावृषायणी॥
</Sloka_2.4.86>
<Sloka_2.4.87>
ऋष्यप्रोक्ता शूकशिम्बिः कपिकच्छुश्च मर्कटी।
चित्रोपचित्रा न्यग्रोधी द्रवन्ती शम्बरी वृषा॥
</Sloka_2.4.87>
<Sloka_2.4.88>
प्रत्यक्श्रेणी सुतश्रेणी रण्डा मूषिकपर्ण्यपि।
अपामार्गः शैखरिको धामार्गवमयूरकौ॥
</Sloka_2.4.88>
<Sloka_2.4.89>
प्रत्यक्पर्णी केशपर्णी किणिही खरमञ्जरी।
हञ्जिका ब्राम्हणी पद्मा भर्गी ब्राह्मणयष्टिका॥
</Sloka_2.4.89>
<Sloka_2.4.90>
अङ्गारवल्ली बालेयशाकबर्बरवर्धकाः।
मञ्जिष्टा विकसा जिङ्गी समङ्गा कालमेषिका॥
</Sloka_2.4.90>
<Sloka_2.4.91>
मण्डूकपर्णी भण्डीरी भण्डी योजनवल्ल्यपि।
यासो यवासो दुःस्पर्शो धन्वयासः कुनाशकः॥
</Sloka_2.4.91>
<Sloka_2.4.92>
रोदनी कच्छुरानन्ता समुद्रान्ता दुरालभा।
पृश्निपर्णी पृथक्पर्णी चित्रपर्ण्यङ्घ्रिवल्लिका॥
</Sloka_2.4.92>
<Sloka_2.4.93>
क्रोष्टुविन्ना सिंहपुच्छी कलशिर्धावनिर्गुहा।
निदिग्धिका स्पृशी व्याघ्री बृहती कण्टकारिका॥
</Sloka_2.4.93>
<Sloka_2.4.94>
प्रचोदनी कुली क्षुद्रा दुःस्पर्शा राष्ट्रिकेत्यपि।
नीली काला क्लीतकिका ग्रामीणा मधुपर्णिका॥
</Sloka_2.4.94>
<Sloka_2.4.95>
रञ्जनी श्रीफली तुत्था द्रोणी दोला च नीलिनी।
अवल्गुजः सोमराजी सुवल्लिः सोमवल्लिका॥
</Sloka_2.4.95>
<Sloka_2.4.96>
कालमेषी कृष्णफली बाकुची पूतिफल्यपि।
कृष्णोपकुल्या वैदेही मागधी चपला कणा॥
</Sloka_2.4.96>
<Sloka_2.4.97>
उषणा पिप्पली शौण्डी कोलाथ करिपिप्पली।
कपिवल्ली कोलवल्ली श्रेयसी वशिरः पुमान्॥
</Sloka_2.4.97>
<Sloka_2.4.98>
चव्यं तु चविका काकचिञ्चीगुञ्जे तु कृष्णला।
पलङ्कषा त्विक्षुगन्धा श्वदंष्ट्रा स्वादुकण्टकः॥
</Sloka_2.4.98>
<Sloka_2.4.99>
गोकण्टको गोक्षुरको वनशृङ्गाट इत्यपि।
विश्वा विषा प्रतिविषातिविषोपविषारुणा॥
</Sloka_2.4.99>
<Sloka_2.4.100>
शृङ्गी महौषधं चाथ क्षीरावी दुग्धिका समे।
शतमूली बहुसुताभीरूरिन्दीवरी वरी॥
</Sloka_2.4.100>
<Sloka_2.4.101>
 ऋष्यप्रोक्ताभीरुपत्रीनारायण्यः शतावरी।
अहेरुरथ पीतद्रुकालीयकहरिद्रवः॥
</Sloka_2.4.101>
<Sloka_2.4.102>
दार्वी पचम्पचा दारुहरिद्रा पर्जनीत्यपि।
वचोग्रगन्धा षड्ग्रन्था गोलोमी शतपर्विका॥
</Sloka_2.4.102>
<Sloka_2.4.103>
शुक्ला हैमवती वैद्यमातृसिंह्यौ तु वाशिका।
वृषोऽटरूषः सिंहास्यो वासको वाजिदन्तकः॥
</Sloka_2.4.103>
<Sloka_2.4.104>
आस्फोटा गिरिकर्णी स्याद्विष्णुक्रान्तापराजिता।
इक्षुगन्धा तु काण्डेक्षुकोकिलाक्षेक्षुरक्षुराः॥
</Sloka_2.4.104>
<Sloka_2.4.105>
शालेयः स्याच्छीतशिवश्छत्रा मधुरिका मिसिः।
मिश्रेयाप्यथ सीहुण्डो वज्रः स्नुक्स्त्री स्नुही गुडा॥
</Sloka_2.4.105>
<Sloka_2.4.106>
समन्तदुग्धाथो वेल्लममोघा चित्रतण्डुला।
तण्डुलश्च कृमिघ्नश्च विडङ्गं पुन्नपुंसकम्॥
</Sloka_2.4.106>
<Sloka_2.4.107>
बला वाट्यालका घण्टारवा तु शणपुष्पिका।
मृद्वीका गोस्तनी द्राक्षा स्वाद्वी मधुरसेति च॥
</Sloka_2.4.107>
<Sloka_2.4.108>
सर्वानुभूतिः सरला त्रिपुटा त्रिवृता त्रिवृत्।
त्रिभण्डी  रोचनी श्यामापालिन्द्यौ तु सुषेणिका॥
</Sloka_2.4.108>
<Sloka_2.4.109>
काला मसूरविदलार्धचन्द्रा कालमेषिका।
मधुकं क्लीतकं यष्टिमधुकं मधुयष्टिका॥
</Sloka_2.4.109>
<Sloka_2.4.110>
विदारी क्षीरशुक्लेक्षुगन्धा क्रोष्टी च या सिता।
अन्या क्षीरविदारी स्यान्महाश्वेतर्क्षगन्धिका॥
</Sloka_2.4.110>
<Sloka_2.4.111>
लाङ्गली शारदी तोयपिप्पली शकुलादनी।
खराश्वा कारवी दीप्यो मयूरो लोचमस्तकः॥
</Sloka_2.4.111>
<Sloka_2.4.112>
गोपी श्यामा शारिवा स्यादनन्तोत्पलशारिवा।
योग्यमृद्धिः सिद्धिलक्ष्म्यौ वृद्धेरप्याह्वया इमे॥
</Sloka_2.4.112>
<Sloka_2.4.113>
कदली वारणबुसा रम्भा मोचांशुमत्फला।
काष्ठीला मुद्गपर्णी तु काकमुद्गा सहेत्यपि॥
</Sloka_2.4.113>
<Sloka_2.4.114>
वार्ताकी हिङ्गुली सिंही भण्टाकी दुष्प्रधर्षिणी।
नाकुली सुरसा रास्ना सुगन्धा गन्धनाकुली॥
</Sloka_2.4.114>
<Sloka_2.4.115>
नकुलेष्टा भुजङ्गाक्षी छत्राकी सुवहा च सा।
विदारिगन्धांशुमती सालपर्णी स्थिरा ध्रुवा॥
</Sloka_2.4.115>
<Sloka_2.4.116>
तुण्डिकेरी समुद्रान्ता कार्पासी बदरेति च।
भारद्वाजी तु सा वन्या शृङ्गी तु ऋषभो वृषः॥
</Sloka_2.4.116>
<Sloka_2.4.117>
गाङ्गेरुकी नागबला झषा ह्रस्वगवेधुका।
धामार्गवो घोषकः स्यान्महाजाली स पीतकः॥
</Sloka_2.4.117>
<Sloka_2.4.118>
ज्योत्स्नी पटोलिका जाली नादेयी भूमिजम्बुका।
स्याल्लाङ्गलिक्यग्निशिखा काकाङ्गी काकनासिका॥
</Sloka_2.4.118>
<Sloka_2.4.119>
गोधापदी तु सुवहा मुसली तालमूलिका।
अजशृङ्गी विषाणी स्याद्गोजिह्वादार्विके समे॥
</Sloka_2.4.119>
<Sloka_2.4.120>
ताम्बूलवल्ली तम्बूली नागवल्ल्यप्यथ द्विजा।
हरेणू रेणुका कौन्ती कपिला भस्मगन्धिनी॥
</Sloka_2.4.120>
<Sloka_2.4.121>
एलावालुकमैलेयं सुगन्धि हरिवालुकम्।
वालुकं चाथ पालङ्क्यां मुकुन्दः कुन्दकुन्दुरू॥
</Sloka_2.4.121>
<Sloka_2.4.122>
बालं ह्रीबेरबर्हिष्ठोदीच्यं केशाम्बुनाम च।
कालानुसार्यवृद्धाश्मपुष्पशीतशिवानि तु॥
</Sloka_2.4.122>
<Sloka_2.4.123>
शैलेयं तालपर्णी तु दैत्या गन्धकुटी मुरा।
गन्धिनी गजभक्ष्या तु सुवहा सुरभी रसा॥
</Sloka_2.4.123>
<Sloka_2.4.124>
महेरणा कुन्दुरुकी सल्लकी ह्लादिनीति च।
अग्निज्वालासुभिक्षे तु धातकी धातुपुष्पिका॥
</Sloka_2.4.124>
<Sloka_2.4.125>
पृथ्वीका चन्द्रवालैला निष्कुटिर्बहिलाथ सा।
सूक्ष्मोपकुञ्चिका तुत्था कोरङ्गी त्रिपुटा त्रुटिः॥
</Sloka_2.4.125>
<Sloka_2.4.126>
व्याधिः कुष्टं पारिभाव्यं वाप्यं पाकलमुत्पलम्।
शङ्खिनी चोरपुष्पी स्यात्केशिन्यथ वितुन्नकः॥
</Sloka_2.4.126>
<Sloka_2.4.127>
झटामलाज्झटा ताली शिवा तामलकीति च।
प्रपौण्डरीकं पौण्डर्यमथ तुन्नः कुबेरकः॥
</Sloka_2.4.127>
<Sloka_2.4.128>
कुणिः कच्छः कान्तलको नन्दिवृक्षोऽथ राक्षसी।
चण्डा धनहरी क्षेमदुष्पत्रगणहासकाः॥
</Sloka_2.4.128>
<Sloka_2.4.129>
व्याडायुधं व्याघ्रनखं करजं चक्रकारकम्।
सुषिरा विद्रुमलता कपोताङ्घ्रिर्नटी नली॥
</Sloka_2.4.129>
<Sloka_2.4.130>
धमन्यञ्जनकेशी च हनुर्हट्टविलासिनी।
शुक्तिः शङ्खः खुरः कोलदलं नखमथाढकी॥
</Sloka_2.4.130>
<Sloka_2.4.131>
काक्षी मृत्स्ना तुवरिका मृत्तालकसुराष्ट्रजे।
कुटन्नटं दाशपुरं वानेयं परिपेलवम्॥
</Sloka_2.4.131>
<Sloka_2.4.132>
प्लवगोपुरगोनर्दकैवर्तीमुस्तकानि च।
ग्रन्थिपर्णं शुकं बर्हं  पुष्पं स्थौणेयकुक्कुरे॥
</Sloka_2.4.132>
<Sloka_2.4.133>
मरुन्माला तु पिशुना स्पृक्का देवी लता लघुः।
समुद्रान्ता वधूः कोटिवर्षा लङ्कोपिकेत्यपि॥
</Sloka_2.4.133>
<Sloka_2.4.134>
तपस्विनी जटामांसी जटिला लोमशा मिसी।
त्वक्पत्रमुत्कटं भृङ्गं त्वचं चोचं वराङ्गकम्॥
</Sloka_2.4.134>
<Sloka_2.4.135>
कर्चूरको द्राविडकः काल्पको वेधमुख्यकः।
ओषध्यो जातिमात्रे स्युरजातौ सर्वमौषधम्॥
</Sloka_2.4.135>
<Sloka_2.4.136>
शाकाख्यं पत्रपुष्पादि तण्डुलीयोऽल्पमारिषः।
विशल्याग्निशिखानन्ता फलिनी शक्रपुष्पिका॥
</Sloka_2.4.136>
<Sloka_2.4.137>
स्याद्दक्षगन्धा छगलान्त्र्यावेगी वृद्धदारकः।
जुङ्गो ब्रम्ही तु मत्स्याक्षी वयस्था सोमवल्लरी॥
</Sloka_2.4.137>
<Sloka_2.4.138>
पटुपर्णी हैमवती स्वर्णक्षीरी हिमावती।
हयपुच्छी तु काम्बोजी माषपर्णी महासहा॥
</Sloka_2.4.138>
<Sloka_2.4.139>
तुण्डिकेरी रक्तफला बिम्बिका पीलुपर्ण्यपि।
बर्बरा  कबरी तुङ्गी खरपुष्पाजगन्धिका॥
</Sloka_2.4.139>
<Sloka_2.4.140>
एलापर्णी  तु सुवहा रास्ना युक्तरसा च सा।
चाङ्गेरी चुक्रिका दन्तशठाम्बष्ठाम्ललोणिका॥
</Sloka_2.4.140>
<Sloka_2.4.141>
सहस्रवेधी चुक्रोऽम्लवेतसः शतवेध्यपि।
नमस्कारी गण्डकारी समङ्गा खदिरेत्यपि॥
</Sloka_2.4.141>
<Sloka_2.4.142>
जीवन्ती जीवनी जीवा जीवनीया मधुस्रवा।
कूर्चशीर्षो मधुरकः शृङ्गह्रस्वाङ्गजीवकाः॥
</Sloka_2.4.142>
<Sloka_2.4.143>
किराततिक्तो भूनिम्बोऽनार्यतिक्तोऽथ सप्तला।
विमला सातला भूरिफेना चर्मकषेत्यपि॥
</Sloka_2.4.143>
<Sloka_2.4.144>
वायसोली स्वादुरसा वयस्थाथ मकूलकः।
निकुम्भो दन्तिका प्रत्यक्श्रेण्युदुम्बरपर्ण्यपि॥
</Sloka_2.4.144>
<Sloka_2.4.145>
अजमोदा तूग्रगन्धा ब्रह्मदर्भा यवानिका।
मूले पुष्करकाश्मीरपद्मपत्राणि पौष्करे॥
</Sloka_2.4.145>
<Sloka_2.4.146>
अव्यथातिचरा पद्मा चारटी पद्मचारिणी।
काम्पिल्यः कर्कशश्चन्द्रो रक्ताङ्गो रोचनीत्यपि॥
</Sloka_2.4.146>
<Sloka_2.4.147>
प्रपुन्नाडस्त्वेडगजो दद्रुघ्नश्चक्रमर्दकः।
पद्माट उरणाख्यश्च पलाण्डुस्तु सुकन्दकः॥
</Sloka_2.4.147>
<Sloka_2.4.148>
लतार्कदुद्रुमौ तत्र हरितेऽथ महौषधम्।
लशुनं गृञ्जनारिष्टमहाकन्दरसोनकाः॥
</Sloka_2.4.148>
<Sloka_2.4.149>
पुनर्नवा तु शोथघ्नी वितुन्नं सुनिषण्णकम्।
स्याद्वातकः शीतलोऽपराजिता शणपर्ण्यपि॥
</Sloka_2.4.149>
<Sloka_2.4.150>
पारावताङ्घ्रिः कटभी पण्या ज्योतिष्मती लता।
वार्षिकं त्रायमाणा स्यात्त्रायन्ती बलभद्रिका॥
</Sloka_2.4.150>
<Sloka_2.4.151>
विष्वक्सेनप्रिया गृष्टिर्वाराही बदरेत्यपि।
मार्कवो भृङ्गराजः स्यात्काकमाची तु वायसी॥
</Sloka_2.4.151>
<Sloka_2.4.152>
शतपुष्पा सितच्छत्रातिच्छत्रा मधुरा मिसिः।
अवाक्पुष्पी कारवी च सरणा तु प्रसारिणी॥
</Sloka_2.4.152>
<Sloka_2.4.153>
तस्यां कटम्भरा राजबला भद्रबलेत्यपि।
जनी जतूका रजनी जतुकृच्चक्रवर्तिनी॥
</Sloka_2.4.153>
<Sloka_2.4.154>
संस्पर्शाथ शटी गन्धमूली षड्ग्रन्थिकेत्यपि।
कर्चूरोऽपि पलाशोऽथ कारवेल्लः कठिल्लकः॥
</Sloka_2.4.154>
<Sloka_2.4.155>
सुषवी चाथ कुलकं पतोलस्तिक्तकः पटुः।
कूष्माण्डकस्तु कर्कारुरुर्वारुः कर्कटी स्त्रियौ॥
</Sloka_2.4.155>
<Sloka_2.4.156>
इक्ष्वाकुः कटुतुम्बी स्यात्तुम्ब्यलाबूरुभे समे।
चित्रा गवाक्षी गोडुम्बा विशाला त्विन्द्रवारुणी॥
</Sloka_2.4.156>
<Sloka_2.4.157>
अर्शोघ्नः सूरणः कन्दो गण्डीरस्तु समष्ठिला।
कलम्ब्युपोदिका स्त्री तु मूलकं हिलमोचिका॥
</Sloka_2.4.157>
<Sloka_2.4.158>
वास्तुकं शाकभेदाः स्युर्दूर्वा तु शतपर्विका।
सहस्रवीर्याभार्गव्यौ रुहानन्ताथ सा सिता॥
</Sloka_2.4.158>
<Sloka_2.4.159>
गोलोमी शतवीर्या च गण्डाली शकुलाक्षका।
कुरुविन्दो मेघनामा मुस्ता मुस्तकमस्त्रियाम्॥
</Sloka_2.4.159>
<Sloka_2.4.160>
स्याद्भद्रमुस्तको गुन्द्रा चूडाला  चक्रलोच्चटा।
वंशे त्वक्सारकर्मारत्वचिसारतृणध्वजाः॥
</Sloka_2.4.160>
<Sloka_2.4.161>
शतपर्वा यवफलो वेणुमस्करतेजनाः।
वेणवः कीचकास्ते स्युर्ये स्वनन्त्यनिलोद्धताः॥
</Sloka_2.4.161>
<Sloka_2.4.162>
ग्रन्थिर्ना पर्वपरुषी गुन्द्रस्तेजनकः शरः।
नडस्तु धमनः पोटगलोऽथो काशमस्त्रियाम्॥
</Sloka_2.4.162>
<Sloka_2.4.163>
इक्षुगन्धा पोटगलः पुंसि भूम्नि तु बल्वजाः।
रसाल इक्षुस्तद्भेदाः पुण्ड्रकान्तारकादयः॥
</Sloka_2.4.163>
<Sloka_2.4.164>
स्याद्वीरणं वीरतरं मूलेऽस्योशीरमस्त्रियाम्।
अभयं नलदं सेव्यममृणालं जलाशयम्॥
</Sloka_2.4.164>
<Sloka_2.4.165>
लामज्जकं लघुलयमवदाहेष्टकापथे।
नडादयस्तृणं गर्मुच्छ्यामाकप्रमुखा अपि॥
</Sloka_2.4.165>
<Sloka_2.4.166>
अस्त्री कुशं कुथो दर्भः पवित्रमथ कत्तृणम्।
पौरसौगन्धिकध्यामदेवजग्धकरौहिषम्॥
</Sloka_2.4.166>
<Sloka_2.4.167>
छत्रातिच्छत्रपालघ्नौ मालातृणकभूस्तृणे।
शष्पं बालतृणम्घासो यवसं तृणमर्जुनम्॥
</Sloka_2.4.167>
<Sloka_2.4.168>
तृणानां संहतिस्तृण्या नड्या तु नडसंहतिः।
तृणराजाह्वयस्तालो नालिकेरस्तु लाङ्गली॥
</Sloka_2.4.168>
<Sloka_2.4.169>
घोण्टा तु पूगः क्रमुको गुवाकः खपुरोऽस्य तु।
फलमुद्वेगमेते च हिन्तालसहितास्त्रयः॥
</Sloka_2.4.169>
<Sloka_2.4.170>
खर्जूरः केतकी ताली खर्जुरी च तृणद्रुमाः।
</Sloka_2.4.170>
 इति वनौषधिवर्गः॥

 अथ सिंहादि वर्गः॥
<Sloka_2.5.1>
सिंहो मृगेन्द्रः पञ्चास्यो हर्यक्षः केसरी हरिः।
कण्ठीरवो मृगारिपुर्मृगदृष्टिर्मृगाशनः।
पुण्डरीकः पञ्चनखचित्रकायमृगद्विषः।
शार्दूलद्वीपिनौ व्याघ्रे तरक्षुस्तु मृगादनः॥
</Sloka_2.5.1>
<Sloka_2.5.2>
वराहः सूकरो घृष्टिः कोलः पोत्री किरिः किटिः।
दंष्ट्री घोणी स्तब्धरोमा क्रोडो भूदार इत्यपि॥
</Sloka_2.5.2>
<Sloka_2.5.3>
कपिप्लवङ्गप्लवगशाखामृगवलीमुखाः।
मर्कटो वानरः कीशो वनौका अथ भल्लुके॥
</Sloka_2.5.3>
<Sloka_2.5.4>
ऋक्षाच्छभल्लभल्लूका गण्डके खड्गखड्गिनौ।
लुलायो महिषो वाहद्विषत्कासरसैरिभाः॥
</Sloka_2.5.4>
<Sloka_2.5.5>
स्त्रियां शिवा भूरिमायगोमायुमृगधूर्तकाः।
शृगालवञ्चकक्रोष्टुफेरुफेरवजम्बुकाः॥
</Sloka_2.5.5>
<Sloka_2.5.6>
ओतुर्बिडालो मार्जारो वृषदंशक आखुभुक्।
त्रयो गौधारगौधेरगौधेया गोधिकात्मजे॥
</Sloka_2.5.6>
<Sloka_2.5.7>
श्वावित्तु शल्यस्तल्लोम्नि शलली शललं शलम्।
वातप्रमीर्वातमृगः कोकस्त्वीहामृगो वृकः॥
</Sloka_2.5.7>
<Sloka_2.5.8>
मृगे कुरङ्गवातायुहरिणाजिनयोनयः।
ऐणेयमेण्याश्चर्माद्यमेणस्यैणमुभे त्रिषु॥
</Sloka_2.5.8>
<Sloka_2.5.9>
कदली कन्दली चीनश्चमूरुप्रियकावपि।
समूरुश्चेति हरिणा अमी अजिनयोनयः॥
</Sloka_2.5.9>
<Sloka_2.5.10>
कृष्णसाररुरुन्यङ्कुरङ्कुशम्बररौहिषाः।
गोकर्णपृषतैणर्श्यरोहिताश्चमरो मृगाः॥
</Sloka_2.5.10>
<Sloka_2.5.11>
गन्धर्वः शरभो रामः सृमरो गवयः शशः।
इत्यादयो मृगेन्द्राद्या गवाद्याः पशुजातयः॥
अधोगन्ता तु खनको वृकः पुंध्वज उन्दुरः।
</Sloka_2.5.11>
<Sloka_2.5.12>
उन्दुरुर्मूषकोऽप्याखुर्गिरिका बालमूषिका।
सरटः कृकलासः स्यान्मुसली गृहगोधिका॥
</Sloka_2.5.12>
<Sloka_2.5.13>
लूता स्त्री तन्तुवायोर्णनाभमर्कटकाः समाः।
नीलङ्गुस्तु कृमिः कर्णजलौकाः शतपद्युभे॥
</Sloka_2.5.13>
<Sloka_2.5.14>
वृश्चिकः शूककीटः स्यादलिद्रुणौ तु वृश्चिके।
पारावतः कलरवः कपोतोऽथ शशादनः॥
</Sloka_2.5.14>
<Sloka_2.5.15>
पत्री श्येन उलूकस्तु वायसारातिपेचकौ।
दिवान्धः कौशिको घूको दिवाभीतो निशाटनः।
व्याघ्राटः स्याद्भरद्वाजः खञ्जरीटस्तु खञ्जनः॥
</Sloka_2.5.15>
<Sloka_2.5.16>
लोहपृष्ठस्तु कङ्कः स्यादथ चाषः किकीदिविः।
कलिङ्गभृङ्गधूम्याटा अथ स्याच्छतपत्रकः॥
</Sloka_2.5.16>
<Sloka_2.5.17>
दार्वाघाटोऽथ सारङ्गस्तोककश्चातकः समाः।
कृकवाकुस्ताम्रचूडः कुक्कुटश्चरणायुधः॥
</Sloka_2.5.17>
<Sloka_2.5.18>
चटकः कलविङ्कः स्यात्तस्य स्त्री चटका तयोः।
पुमपत्ये चाटकैरः स्त्र्यपत्ये चटकैव सा॥
</Sloka_2.5.18>
<Sloka_2.5.19>
कर्करेटुः करेटुः स्यात्कृकणक्रकरौ समौ।
वनप्रियः परभृतः कोकिलः पिक इत्यपि॥
</Sloka_2.5.19>
<Sloka_2.5.20>
काके तु करटारिष्टबलिपुष्टसकृत्प्रजाः।
ध्वाङ्क्षात्मघोषपरभृद्बलिभुग्वायसा अपि॥
स एव च चिरञ्जीवी चैकदृष्टिश्च मौकुलिः।
</Sloka_2.5.20>
<Sloka_2.5.21>
द्रोणकाकस्तु काकोलो दात्यूहः कालकण्ठकः।
आतायिचिल्लौ दाक्षाय्यगृध्रौ कीरशुकौ समौ॥
</Sloka_2.5.21>
<Sloka_2.5.22>
क्रुङ्क्रौञ्चोऽथ बकः कह्वः पुष्कराह्वस्तु सारसः।
कोकश्चक्रश्चक्रवाको रथाङ्गाह्वयनामकः॥
</Sloka_2.5.22>
<Sloka_2.5.23>
कादम्बः कलहंसः स्यादुत्क्रोशकुररौ समौ।
हंसास्तु श्वेतगरुतश्चक्राङ्गा मानसौकसः॥
</Sloka_2.5.23>
<Sloka_2.5.24>
राजहंसास्तु ते चञ्चुचरणैर्लोहितैः सिताः।
मलिनैर्मल्लिकाक्षास्ते धार्तराष्ट्राः सितेतरैः॥
</Sloka_2.5.24>
<Sloka_2.5.25>
शरारिराटिराडिश्च बलाका बिसकण्ठिका।
हंसस्य योषिद्वरटा सारसस्य तु लक्ष्मणा॥
</Sloka_2.5.25>
<Sloka_2.5.26>
जतुकाजिनपत्रा स्यात्परोष्णी तैलपायिका।
वर्वणा मक्षिका नीला सरघा मधुमक्षिका॥
</Sloka_2.5.26>
<Sloka_2.5.27>
पतङ्गिका पुत्तिका स्याद्दंशस्तु वनमक्षिका।
दंशी तज्जातिरल्पा स्याद्गन्धोली वरटा द्वयोः॥
</Sloka_2.5.27>
<Sloka_2.5.28>
भृङ्गारी झीरुका चीरी झिल्लिका च समा इमाः।
समौ पतङ्गशलभौ खद्योतो ज्योतिरिङ्गणः॥
</Sloka_2.5.28>
<Sloka_2.5.29>
मधुव्रतो मधुकरो मधुलिण्मधुपालिनः।
द्विरेफपुष्पलिड्भृङ्गषट्पदभ्रमरालयः॥
</Sloka_2.5.29>
<Sloka_2.5.30>
मयूरो बर्हिणो बर्ही नीलकण्ठो भुजङ्गभुक्।
शिखावलः शिखी केकी मेघनादानुलास्यपि॥
</Sloka_2.5.30>
<Sloka_2.5.31>
केका वाणी मयूरस्य समौ चन्द्रकमेचकौ।
शिखा चूडा शिखण्डस्तु पिच्छबर्हे नपुंसके॥
</Sloka_2.5.31>
<Sloka_2.5.32>
खगे विहङ्गविहगविहङ्गमविहायसः।
शकुन्तिपक्षिशकुनिशकुन्तशकुनद्विजाः॥
</Sloka_2.5.32>
<Sloka_2.5.33>
पतत्रिपत्रिपतगपतत्पत्ररथाण्डजाः।
नगौकोवाजिविकिरविविष्किरपतत्रयः॥
</Sloka_2.5.33>
<Sloka_2.5.34>
नीडोद्भवाः गरुत्मन्तः पित्सन्तो नभसङ्गमाः।
तेषां विशेषा हारीतो मद्गुः कारण्डवः प्लवः॥
</Sloka_2.5.34>
<Sloka_2.5.35>
तित्तिरिः कुक्कुभो लावो जीवञ्जीवश्च कोरकः।
कोयष्टिकष्टिट्टिभको वर्तको वर्तिकादयः॥
</Sloka_2.5.35>
<Sloka_2.5.36>
गरुत्पक्षच्छदाः पत्रं पतत्रं च तनूरुहम्।
स्त्री पक्षतिः पक्षमूलं चञ्चुस्त्रोटिरुभे स्त्रियौ॥
</Sloka_2.5.36>
<Sloka_2.5.37>
प्रडीनोड्डीनसंडीनान्येताः खगगतिक्रियाः।
पेशी कोशो द्विहीनेऽण्डं कुलायो नीडमस्त्रियाम्॥
</Sloka_2.5.37>
<Sloka_2.5.38>
पोतः पाकोऽर्भको डिम्भः पृथुकः शावकः शिशुः।
स्त्रीपुंसौ मिथुनं द्वन्द्वं युग्मं तु युगुलं युगम्॥
</Sloka_2.5.38>
<Sloka_2.5.39>
समूहे निवहव्यूहसंदोहविसरव्रजाः।
स्तोमौघनिकरव्रातवारसङ्घातसञ्चयाः॥
</Sloka_2.5.39>
<Sloka_2.5.40>
समुदायः समुदयः समवायश्चयो गणः।
स्त्रियां तु संहतिर्वृन्दं निकुरम्बं कदम्बकम्॥
</Sloka_2.5.40>
<Sloka_2.5.41>
वृन्दभेदाः समैर्वर्गः सङ्घसार्थौ तु जन्तुभिः।
सजातीयैः कुलं यूथं तिरश्चां पुन्नपुंसकम्॥
</Sloka_2.5.41>
<Sloka_2.5.42>
पशूनां समजोऽन्येषां समाजोऽथ सधर्मिणाम्।
स्यान्निकायः पुञ्जराशी तूत्करः कूटमस्त्रियाम्॥
</Sloka_2.5.42>
<Sloka_2.5.43>
कापोतशौकमायूरतैत्तिरादीनि तद्गणे।
गृहासक्ताः पक्षिमृगाश्छेकास्ते गृह्यकाश्च ते॥
</Sloka_2.5.43>
 इति सिंहादिवर्गः

 अथ मनुष्यवर्गः
<Sloka_2.6.1>
मनुष्या मानुषा मर्त्या मनुजा मानवा नराः।
स्युः पुमांसः पञ्चजनाः पुरुषाः पूरुषा नरः॥
</Sloka_2.6.1>
<Sloka_2.6.2>
स्त्री योषिदबला योषा नारी सीमन्तिनी वधूः।
प्रतीपदर्शिनी वामा वनिता महिला तथा॥
</Sloka_2.6.2>
<Sloka_2.6.3>
विशेषास्त्वङ्गना भीरुः कामिनी वामलोचना।
प्रमदा मानिनी कान्ता ललना च नितम्बिनी॥
</Sloka_2.6.3>
<Sloka_2.6.4>
सुन्दरी रमणी रामा कोपना सैव भामिनी।
वरारोहा मत्तकाशिन्युत्तमा वरवर्णिनी॥
</Sloka_2.6.4>
<Sloka_2.6.5>
कृताभिषेका महिषी भोगिन्योऽन्या नृपस्त्रियः।
पत्नी पाणिगृहीती च द्वितीया सहधर्मिणी॥
</Sloka_2.6.5>
<Sloka_2.6.6>
भार्या जायाथ पुंभूम्नि दाराः स्यात्तु कुटुम्बिनी।
पुरन्ध्री सुचरित्रा तु सती साध्वी पतिव्रता॥
</Sloka_2.6.6>
<Sloka_2.6.7>
कृतसापत्निकाध्यूढाधिविन्नाथ स्वयंवरा।
पतिंवरा च वर्याथ कुलस्त्री कुलपालिका॥
</Sloka_2.6.7>
<Sloka_2.6.8>
कन्या कुमारी गौरी तु नग्निकानागतार्तवा।
स्यान्मध्यमा दृष्टरजास्तरुणी युवतिः समे॥
</Sloka_2.6.8>
<Sloka_2.6.9>
समाः स्नुषाजनीवध्वश्चिरिण्टी तु सुवासिनी।
इच्छावती कामुका स्याद्वृषस्यन्ती तु कामुकी॥
</Sloka_2.6.9>
<Sloka_2.6.10>
कान्तार्थिनी तु या याति संकेतं साभिसारिका।
पुंश्चली धर्षिणी बन्धक्यसती कुलटेत्वरी॥
</Sloka_2.6.10>
<Sloka_2.6.11>
स्वैरिणी पांसुला च स्यादशिश्वी शिशुना विना।
अवीरा निष्पतिसुता विश्वस्ताविधवे समे॥
</Sloka_2.6.11>
<Sloka_2.6.12>
आलिः सखी वयस्याथ पतिवत्नी सभर्तृका।
वृद्धा पलिक्नी प्राज्ञी तु प्रज्ञा प्राज्ञा तु धीमती॥
</Sloka_2.6.12>
<Sloka_2.6.13>
शूद्री शूद्रस्य भार्या स्याच्छूद्रा तज्जातिरेव च।
आभीरी तु महाशूद्री जातिपुंयोगयोः समा॥
</Sloka_2.6.13>
<Sloka_2.6.14>
अर्याणी स्वयमर्या स्यात्क्षत्रिया क्षत्रियाण्यपि।
उपाध्यायाप्युपाध्यायी स्यादाचार्यापि च स्वतः॥
</Sloka_2.6.14>
<Sloka_2.6.15>
आचार्यानी तु पुंयोगे स्यादर्यी क्षत्रियी तथा।
उपाध्यायान्युपाध्यायी पोटा स्त्रीपुंसलक्षणा॥
</Sloka_2.6.15>
<Sloka_2.6.16>
वीरपत्नी वीरभार्या वीरमाता तु वीरसूः।
जातापत्या प्रजाता च प्रसूता च प्रसूतिका॥
</Sloka_2.6.16>
<Sloka_2.6.17>
स्त्री नग्निका कोटवी स्याद्दूतीसंचारिके समे।
कात्यायन्यर्धवृद्धा या काषायवसनाधवा॥
</Sloka_2.6.17>
<Sloka_2.6.18>
सैरन्ध्री परवेश्मस्था स्ववशा शिल्पकारिका।
असिक्नी स्यादवृद्धा या प्रेष्यान्तःपुरचारिणी॥
</Sloka_2.6.18>
<Sloka_2.6.19>
वारस्त्री गणिका वेश्या रूपाजीवाथ सा जनैः।
सत्कृता वारमुख्या स्यात्कुट्टनी शम्भली समे॥
</Sloka_2.6.19>
<Sloka_2.6.20>
विप्रश्निका त्वीक्षणिका दैवज्ञाथ रजस्वला।
स्त्रीधर्मिण्यविरात्रेयी मलिनी पुष्पवत्यपि॥
</Sloka_2.6.20>
<Sloka_2.6.21>
ऋतुमत्यप्युदक्यापि स्याद्रजः पुष्पमार्तवम्।
श्रद्धालुर्दोहदवती निष्कला विगतार्तवा॥
</Sloka_2.6.21>
<Sloka_2.6.22>
आपन्नसत्त्वा स्याद्गुर्विण्यन्तर्वत्नी च गर्भिणी।
गणिकादेस्तु गाणिक्यं गार्भिणं यौवतं गणे॥
</Sloka_2.6.22>
<Sloka_2.6.23>
पुनर्भूर्दिधिषूरूढा द्विस्तस्या दिधिषुः पतिः।
स तु द्विजोऽग्रे दिधिषूः सैव यस्य कुटुम्बिनी॥
</Sloka_2.6.23>
<Sloka_2.6.24>
कानीनः कन्यकाजातः सुतोऽथ सुभगासुतः।
सौभागिनेयः स्यात्पारस्त्रैणेयस्तु परस्त्रियाः॥
</Sloka_2.6.24>
<Sloka_2.6.25>
पैतृष्वसेयः स्यात्पैतृष्वस्रीयश्च पितृष्वसुः।
सुता मातृष्वसुश्चैवं वैमात्रेयो विमातृजः॥
</Sloka_2.6.25>
<Sloka_2.6.26>
अथ बान्धकिनेयः स्याद्बन्धुलश्चासतीसुतः।
कौलटेरः कौलटेयो भिक्षुकी तु सती यदि॥
</Sloka_2.6.26>
<Sloka_2.6.27>
तदा कौलटिनेयोऽस्याः कौलटेयोऽपि चात्मजः।
आत्मजस्तनयः सूनुः सुतः पुत्रः स्त्रियां त्वमी॥
</Sloka_2.6.27>
<Sloka_2.6.28>
आहुर्दुहितरं सर्वेऽपत्यं तोकं तयोः समे।
स्वजाते त्वौरसोरस्यौ तातस्तु जनकः पिता॥
</Sloka_2.6.28>
<Sloka_2.6.29>
जनयित्री प्रसूर्माता जननी भगिनी स्वसा।
ननान्दा तु स्वसा पत्युर्नप्त्री पौत्री सुतात्मजा॥
</Sloka_2.6.29>
<Sloka_2.6.30>
भार्यास्तु भ्रातृवर्गस्य यातरः स्युः परस्परम्।
प्रजावती भ्रातृजाया मातुलानी तु मातुली॥
</Sloka_2.6.30>
<Sloka_2.6.31>
पतिपत्न्योः प्रसूः श्वश्रूः श्वशुरस्तु पिता तयोः।
पितुर्भ्राता पितृव्यः स्यान्मातुर्भ्राता तु मातुलः॥
</Sloka_2.6.31>
<Sloka_2.6.32>
श्यालाः स्युर्भ्रातरः पत्न्याः स्वामिनो देवृदेवरौ।
स्वस्रीयो भागिनेयः स्याज्जामाता दुहितुः पतिः॥
</Sloka_2.6.32>
<Sloka_2.6.33>
पितामहः पितृपिता तत्पिता प्रपितामहः।
मातुर्मातामहाद्येवं सपिण्डास्तु सनाभयः॥
</Sloka_2.6.33>
<Sloka_2.6.34>
समानोदर्यसोदर्यसगर्भ्यसहजाः समाः।
सगोत्रबान्धवज्ञातिबन्धुस्वस्वजनाः समाः॥
</Sloka_2.6.34>
<Sloka_2.6.35>
ज्ञातेयं बन्धुता तेषां क्रमाद्भावसमूहयोः।
धवः प्रियः पतिर्भर्ता जारस्तूपपतिः समौ॥
</Sloka_2.6.35>
<Sloka_2.6.36>
अमृते जारजः कुण्डो मृते भर्तरि गोलकः।
भ्रात्रीयो भ्रातृजो भ्रातृभगिन्यौ भ्रातरावुभौ॥
</Sloka_2.6.36>
<Sloka_2.6.37>
मातापितरौ पितरौ मातरपितरौ प्रसूजनयितारौ।
श्वश्रूश्वशुरौ श्वशुरौ पुत्रौ पुत्रश्च दुहिता च॥
</Sloka_2.6.37>
<Sloka_2.6.38>
दम्पती जम्पती जायापती भार्यापती च तौ।
गर्भाशयो जरायुः स्यादुल्बं च कललोऽस्त्रियाम्॥
</Sloka_2.6.38>
<Sloka_2.6.39>
सूतिमासो वैजननो गर्भो भ्रूण इमौ समौ।
तृतीया प्रकृतिः शण्ढः क्लीबः पण्डो नपुंसके॥
</Sloka_2.6.39>
<Sloka_2.6.40>
शिशुत्वं शैशवं बाल्यं तारुण्यं यौवनं समे।
स्यात्स्थाविरं तु वृद्धत्वं वृद्धसंघेऽपि वार्धकम्॥
</Sloka_2.6.40>
<Sloka_2.6.41>
पलितं जरसा शौक्ल्यं केशादौ विस्रसा जरा।
स्यादुत्तानशया डिम्भा स्तनपा च स्तनन्धयी॥
</Sloka_2.6.41>
<Sloka_2.6.42>
बालस्तु स्यान्माणवको वयस्थस्तरुणो युवा।
प्रवयाः स्थविरो वृद्धो जीनो जीर्णो जरन्नपि॥
</Sloka_2.6.42>
<Sloka_2.6.43>
वर्षीयान्दशमी ज्यायान्पूर्वजस्त्वग्रियोऽग्रजः।
जघन्यजे स्युः कनिष्ठयवीयोऽवरजानुजाः॥
</Sloka_2.6.43>
<Sloka_2.6.44>
अमांसो दुर्बलश्छातो बलवान्मांसलोंऽसलः।
तुन्दिलस्तुन्दिभस्तुन्दी बृहत्कुक्षिः पिचण्डिलः॥
</Sloka_2.6.44>
<Sloka_2.6.45>
अवटीटोऽवनाटश्चावभ्रटो नतनासिके।
केशवः केशिकः केशी वलिनो वलिभः समौ॥
</Sloka_2.6.45>
<Sloka_2.6.46>
विकलाङ्गस्त्वपोगण्डः खर्वो ह्रस्वश्च वामनः।
खरणाः स्यात्खरणसो विग्रस्तु गतनासिकः॥
</Sloka_2.6.46>
<Sloka_2.6.47>
खुरणाः स्यात्खुरणसः प्रज्ञुः प्रगतजानुकः।
ऊर्ध्वज्ञुरूर्ध्वजानुः स्यात्संज्ञुः संहतजानुकः॥
</Sloka_2.6.47>
<Sloka_2.6.48>
स्यादेडे बधिरः कुब्जे गडुलः कुकरे कुणिः।
पृश्निरल्पतनौ श्रोणः पङ्गौ मुण्डस्तु मुण्डिते॥
</Sloka_2.6.48>
<Sloka_2.6.49>
वलिरः केकरे खोडे खञ्जस्त्रिषु जरावराः।
जडुलः कालकः पिप्लुस्तिलकस्तिलकालकः॥
</Sloka_2.6.49>
<Sloka_2.6.50>
अनामयं स्यादारोग्यं चिकित्सा रुक्प्रतिक्रिया।
भेषजौषधभैषज्यान्यगदो जायुरित्यपि॥
</Sloka_2.6.50>
<Sloka_2.6.51>
स्त्री रुग्रुजा चोपतापरोगव्याधिगदामयाः।
क्षयः शोषश्च यक्ष्मा च प्रतिश्यायस्तु पीनसः॥
</Sloka_2.6.51>
<Sloka_2.6.52>
स्त्री क्षुत्क्षुतं क्षवः पुंसि कासस्तु क्षवथुः पुमान्।
शोफस्तु श्वयथुः शोथः पादस्फोटो विपादिका॥
</Sloka_2.6.52>
<Sloka_2.6.53>
किलाससिध्मे कच्छ्वां तु पाम पामा विचर्चिका।
कण्डूः खर्जूश्च कण्डूया विस्फोटः पिटकः स्त्रियाम्॥
</Sloka_2.6.53>
<Sloka_2.6.54>
व्रणोऽस्त्रियामीर्ममरुः क्लीबे नाडीव्रणः पुमान्।
कोठो मण्डलकं कुष्ठश्वित्रे दुर्नामकार्शसी॥
</Sloka_2.6.54>
<Sloka_2.6.55>
आनाहस्तु निबन्धः स्याद्ग्रहणीरुक्प्रवाहिका।
प्रच्छर्दिका वमिश्च स्त्री पुमांस्तु वमथुः समाः॥
</Sloka_2.6.55>
<Sloka_2.6.56>
व्याधिभेदा विद्रधिः स्त्री ज्वरमेहभगन्दराः।
श्लीपदं पादवल्मीकं केशघ्नस्त्विन्द्रलुप्तकः।
अश्मरी मूत्रकृच्छ्रं स्यात्पूर्वे शुक्रावधेस्त्रिषु॥
</Sloka_2.6.56>
<Sloka_2.6.57>
रोगहार्यगदङ्कारो भिषग्वैद्यौ चिकित्सके।
वार्तो निरामयः कल्य उल्लाघो निर्गतो गदात्॥
</Sloka_2.6.57>
<Sloka_2.6.58>
ग्लानग्लास्नू आमयावी विकृतो व्याधितोऽपटुः।
आतुरोऽभ्यमितोऽभ्यान्तः समौ पामनकच्छुरौ॥
</Sloka_2.6.58>
<Sloka_2.6.59>
दद्रुणो दद्रुरोगी स्यादर्शोरोगयुतोऽर्शसः।
वातकी वातरोगी स्यात्सातिसारोऽतिसारकी॥
</Sloka_2.6.59>
<Sloka_2.6.60>
स्युः क्लिन्नाक्षे चुल्लचिल्लपिल्लाः क्लिन्नेऽक्ष्णि चाप्यमी।
उन्मत्त उन्मादवति श्लेष्मलः श्लेष्मणः कफी॥
</Sloka_2.6.60>
<Sloka_2.6.61>
न्युब्जो भुग्ने रुजा वृद्धनाभौ तुन्दिलतुन्दिभौ।
किलासी सिध्मलोऽन्धोऽदृङ्मूर्च्छाले मूर्तमूर्च्छितौ॥
</Sloka_2.6.61>
<Sloka_2.6.62>
शुक्रं तेजोरेतसी च बीजवीर्येन्द्रियाणि च।
मायुः पित्तं कफः श्लेष्मा स्त्रियां तु त्वगसृग्धरा॥
</Sloka_2.6.62>
<Sloka_2.6.63>
पिशितं तरसं मांसं पललं क्रव्यमामिषम्।
उत्ततप्तं शुष्कमांसं स्यात्तद्वल्लूरं त्रिलिङ्गकम्॥
</Sloka_2.6.63>
<Sloka_2.6.64>
रुधिरेऽसृग्लोहितास्ररक्तक्षतजशोणितम्।
बुक्काग्रमांसं हृदयं हृन्मेदस्तु वपा वसा॥
</Sloka_2.6.64>
<Sloka_2.6.65>
पश्चाद्ग्रीवाशिरा मन्या नाडी तु धमनिः शिरा।
तिलकं क्लोम मस्तिष्कं गोर्दं किट्टं मलोऽस्त्रियाम्॥
</Sloka_2.6.65>
<Sloka_2.6.66>
अन्त्रं पुरीतद्गुल्मस्तु प्लीहा पुंस्यथ वस्नसा।
स्नायुः स्त्रियां कालखण्डयकृती तु समे इमे॥
</Sloka_2.6.66>
<Sloka_2.6.67>
सृणिका स्यन्दिनी लाला दूषिका नेत्रयोर्मलम्।
नासामलं तु सिङ्घाणं पिञ्जूषं कर्णयोर्मलम्।
मूत्रं प्रस्राव उच्चारावस्करौ शमलं शकृत्॥
</Sloka_2.6.67>
<Sloka_2.6.68>
पुरीषं गूथवर्चस्कमस्त्री विष्ठाविशौ स्त्रियौ।
स्यात्कर्परः कपालोऽस्त्री कीकसं कुल्यमस्थि च॥
</Sloka_2.6.68>
<Sloka_2.6.69>
स्याच्छरीरास्थ्नि कङ्कालः पृष्ठास्थ्नि तु कशेरुका।
शिरोस्थनि करोटिः स्त्री पार्श्वास्थनि तु पर्शुका॥
</Sloka_2.6.69>
<Sloka_2.6.70>
अङ्गं प्रतीकोऽवयवोऽपघनोऽथ कलेवरम्।
गात्रं वपुः संहननं शरीरं वर्ष्म विग्रहः॥
</Sloka_2.6.70>
<Sloka_2.6.71>
कायो देहः क्लीबपुंसोः स्त्रियां मूर्तिस्तनुस्तनूः।
पादाग्रं प्रपदं पादः पदङ्घ्रिश्चरणोऽस्त्रियाम्॥
</Sloka_2.6.71>
<Sloka_2.6.72>
तद्ग्रन्थी घुटिके गुल्फौ पुमान्पार्ष्णिस्तयोरधः।
जङ्घा तु प्रसृता जानूरुपर्वाष्ठीवदस्त्रियाम्॥
</Sloka_2.6.72>
<Sloka_2.6.73>
सक्थि क्लीबे पुमानूरुस्तत्सन्धिः पुंसि वङ्क्षणः।
गुदं त्वपानं पायुर्ना वस्तिर्नाभेरधो द्वयोः॥
</Sloka_2.6.73>
<Sloka_2.6.74>
कटो ना श्रोणिफलकं कटिः श्रोणिः ककुद्मती।
पश्चान्नितम्बः स्त्रीकट्याः क्लीबे तु जघनं पुरः॥
</Sloka_2.6.74>
<Sloka_2.6.75>
कूपकौ तु नितम्बस्थौ द्वयहीने ककुन्दरे।
स्त्रियाम्स्फिचौ कटिप्रोथावुपस्थो वक्ष्यमाणयोः॥
</Sloka_2.6.75>
<Sloka_2.6.76>
भगं योनिर्द्वयोः शिश्नो मेढ्रो मेहनशेफसी।
मुष्कोऽण्डकोशो वृषणः पृष्ठवंशाधरे त्रिकम्॥
</Sloka_2.6.76>
<Sloka_2.6.77>
पिचण्डकुक्षी जठरोदरं तुन्दं स्तनौ कुचौ।
चूचुकं तु कुचाग्रं स्यान्न ना क्रोडं भुजान्तरम्॥
</Sloka_2.6.77>
<Sloka_2.6.78>
उरो वत्सं च वक्षश्च पृष्ठं तु चरमं तनोः।
स्कन्धो भुजशिरोंऽसोऽस्त्री सन्धी तस्यैव जत्रुणी॥
</Sloka_2.6.78>
<Sloka_2.6.79>
बाहुमूले उभे कक्षौ पार्श्वमस्त्री तयोरधः।
मध्यमं चावलग्नं च मध्योऽस्त्री द्वौ परौ द्वयोः॥
</Sloka_2.6.79>
<Sloka_2.6.80>
भुजबाहू प्रवेष्टो दोः स्यात्कफोणिस्तु कूर्परः।
अस्योपरि प्रगण्डः स्यात्प्रकोष्ठस्तस्य चाप्यधः॥
</Sloka_2.6.80>
<Sloka_2.6.81>
मणीबन्धादाकनिष्ठं करस्य करभो बहिः।
पञ्चशाखः शयः पाणिस्तर्जनी स्यात्प्रदेशिनी॥
</Sloka_2.6.81>
<Sloka_2.6.82>
अङ्गुल्यः करशाखाः स्युः पुंस्यङ्गुष्ठः प्रदेशिनी।
मध्यमानामिका चापि कनिष्ठा चेति ताः क्रमात्॥
</Sloka_2.6.82>
<Sloka_2.6.83>
पुनर्भवः कररुहो नखोऽस्त्री नखरोऽस्त्रियाम्।
प्रादेशतालगोकर्णास्तर्जन्यादियुते तते॥
</Sloka_2.6.83>
<Sloka_2.6.84>
अङ्गुष्ठे सकनिष्ठे स्याद्वितस्तिर्द्वादशाङ्गुलः।
पाणौ चपेटप्रतलप्रहस्ता विस्तृताङ्गुलौ॥
</Sloka_2.6.84>
<Sloka_2.6.85>
द्वौ संहतौ संहतलप्रतलौ वामदक्षिणौ।
पाणिर्निकुब्जः प्रसृतिस्तौ युतावञ्जलिः पुमान्॥
</Sloka_2.6.85>
<Sloka_2.6.86>
प्रकोष्ठे विस्तृतकरे हस्तो मुष्ट्या तु बद्धया।
स रत्निः स्यादरत्निस्तु निष्कनिष्ठेन मुष्टिना॥
</Sloka_2.6.86>
<Sloka_2.6.87>
व्यामो बाह्वोः सकरयोस्ततयोस्तिर्यगन्तरम्।
ऊर्ध्वविस्तृतदोः पाणिनृमाने पौरुषं त्रिषु॥
</Sloka_2.6.87>
<Sloka_2.6.88>
कण्ठो गलोऽथ ग्रीवायां शिरोधिः कन्धरेत्यपि।
कम्बुग्रीवा त्रिरेखा सावटुर्घाटा कृकाटिका॥
</Sloka_2.6.88>
<Sloka_2.6.89>
वक्त्रास्ये वदनं तुण्डमाननं लपनं मुखम्।
क्लीबे घ्राणं गन्धवहा घोणा नासा च नासिका॥
</Sloka_2.6.89>
<Sloka_2.6.90>
ओष्ठाधरौ तु रदनच्छदौ दशनवाससी।
अधस्ताच्चिबुकं गण्डौ कपोलौ तत्परा हनुः॥
</Sloka_2.6.90>
<Sloka_2.6.91>
रदना दशना दन्ता रदास्तालु तु काकुदम्।
रसज्ञा रसना जिह्वा प्रान्तावोष्ठस्य सृक्किणी॥
</Sloka_2.6.91>
<Sloka_2.6.92>
ललाटमलिकं गोधिरूर्ध्वे दृग्भ्यां भ्रुवौ स्त्रियौ।
कूर्चमस्त्री भ्रुवोर्मध्यं तारकाक्ष्णः कनीनिका॥
</Sloka_2.6.92>
<Sloka_2.6.93>
लोचनं नयनं नेत्रमीक्षणं चक्षुरक्षिणी।
दृग्दृष्टी चास्रु नेत्राम्बु रोदनं चास्रमश्रु च॥
</Sloka_2.6.93>
<Sloka_2.6.94>
अपाङ्गौ नेत्रयोरन्तौ कटाक्षोऽपाङ्गदर्शने।
कर्णशब्दग्रहौ श्रोत्रं श्रुतिः स्त्री श्रवणं श्रवः॥
</Sloka_2.6.94>
<Sloka_2.6.95>
उत्तमाङ्गं शिरः शीर्षं मूर्धा ना मस्तकोऽस्त्रियाम्।
चिकुरः कुन्तलो वालः कचः केशः शिरोरुहः॥
</Sloka_2.6.95>
<Sloka_2.6.96>
तद्वृन्दे कैशिकं कैश्यमलकाश्चूर्णकुन्तलाः।
ते ललाटे भ्रमरकाः काकपक्षः शिखण्डकः॥
</Sloka_2.6.96>
<Sloka_2.6.97>
कबरी केशवेशोऽथ धम्मिल्लः संयताः कचाः।
शिखा चूडा केशपाशी व्रतिनस्तु सटा जटा॥
</Sloka_2.6.97>
<Sloka_2.6.98>
वेणी प्रवेणी शीर्षण्यशिरस्यौ विशदे कचे।
पाशः पक्षश्च हस्तश्च कलापार्थाः कचात्परे॥
</Sloka_2.6.98>
<Sloka_2.6.99>
तनूरुहं रोम लोम तद्वृद्धौ श्मश्रु पुम्मुखे।
आकल्पवेषौ नेपथ्यं प्रतिकर्म प्रसाधनम्॥
</Sloka_2.6.99>
<Sloka_2.6.100>
दशैते त्रिष्वलङ्कर्तालङ्करिष्णुश्च मण्डितः।
प्रसाधितोऽलङ्कृतश्च भूषितश्च परिष्कृतः॥
</Sloka_2.6.100>
<Sloka_2.6.101>
विभ्राड्भ्राजिष्णुरोचिष्णू भूषणं स्यादलङ्क्रिया।
अलङ्कारस्त्वाभरणं परिष्कारो विभूषणम्॥
</Sloka_2.6.101>
<Sloka_2.6.102>
मण्डनं चाथ मुकुटं किरीटं पुन्नपुंसकम्।
चूडामणिः शिरोरत्नं तरलो हारमध्यमगः॥
</Sloka_2.6.102>
<Sloka_2.6.103>
वालपाश्या पारितथ्या पत्रपाश्या ललाटिका।
कर्णिका तालपत्रं स्यात्कुण्डलं कर्णवेष्टनम्॥
</Sloka_2.6.103>
<Sloka_2.6.104>
ग्रैवेयकं कण्ठभूषा लम्बनं स्याल्ललन्तिका।
स्वर्णैः प्रालम्बिकाथोरः सूत्रिका मौक्तिकैः कृता॥
</Sloka_2.6.104>
<Sloka_2.6.105>
हारो मुक्तावली देवच्छन्दोऽसौ शतयष्टिका।
हारभेदा यष्टिभेदाद्गुच्छगुच्छार्धगोस्तनाः॥
</Sloka_2.6.105>
<Sloka_2.6.106>
अर्धहारो माणवक एकावल्येकयष्टिका।
सैव नक्षत्रमाला स्यात्सप्तविंशतिमौक्तिकैः॥
</Sloka_2.6.106>
<Sloka_2.6.107>
आवापकः पारिहार्यः कटको वलयोऽस्त्रियाम्।
केयूरमङ्गदं तुल्ये अङ्गुलीयकमूर्मिका॥
</Sloka_2.6.107>
<Sloka_2.6.108>
साक्षराङ्गुलिमुद्रा स्यात्कङ्कणं करभूषणम्।
स्त्रीकट्यां मेखला काञ्ची सप्तमी रशना तथा॥
</Sloka_2.6.108>
<Sloka_2.6.109>
क्लीबे सारसनं चाथ पुंस्कट्यां शृङ्खलं त्रिषु।
पादाङ्गदं तुलाकोटिर्मञ्जीरो नूपुरोऽस्त्रियाम्॥
</Sloka_2.6.109>
<Sloka_2.6.110>
हंसकः पादकटकः किङ्किणी क्षुद्रघण्टिका।
त्वक्फलकृमिरोमाणि वस्त्रयोनिर्दश त्रिषु॥
</Sloka_2.6.110>
<Sloka_2.6.111>
वाल्कं क्षौमादि फालं तु कार्पासं बादरं च तत्।
कौशेयं कृमिकोशोत्थं राङ्कवं मृगरोमजम्॥
</Sloka_2.6.111>
<Sloka_2.6.112>
अनाहतं निष्प्रवाणि तन्त्रकं च नवाम्बरे।
तत्स्यादुद्गमनीयं यद्धौतयोर्वस्त्रयोर्युगम्॥
</Sloka_2.6.112>
<Sloka_2.6.113>
पत्रोर्णं धौतकौशेयं बहुमूल्यं महाधनम्।
क्षौमं दुकूलं स्याद्द्वे तु निवीतं प्रावृतं त्रिषु॥
</Sloka_2.6.113>
<Sloka_2.6.114>
स्त्रियां बहुत्वे वस्त्रस्य दशाः स्युर्वस्तयोर्द्वयोः।
दैर्घ्यमायाम आरोहः परिणाहो विशालता॥
</Sloka_2.6.114>
<Sloka_2.6.115>
पटच्चरं जीर्णवस्त्रं समौ नक्तककर्पटौ।
वस्त्रमाच्छादनं वासश्चैलं वसनमंशुकम्॥
</Sloka_2.6.115>
<Sloka_2.6.116>
सुचेलकः पटोऽस्त्री स्याद्वराशिः स्थूलशाटकः।
निचोलः प्रच्छदपटः समौ रल्लककम्बलौ॥
</Sloka_2.6.116>
<Sloka_2.6.117>
अन्तरीयोपसंव्यानपरिधानान्यधोंशुके।
द्वौ प्रावारोत्तरासङ्गौ समौ बृहतिका तथा॥
</Sloka_2.6.117>
<Sloka_2.6.118>
संव्यानमुत्तरीयं च चोलः कूर्पासकोऽस्त्रियाम्।
नीशारः स्यात्प्रावरणे हिमानिलनिवारणे॥
</Sloka_2.6.118>
<Sloka_2.6.119>
अर्धोरुकं वरस्त्रीणां स्याच्चण्डातकमस्त्रियाम्।
स्यात्त्रिष्वाप्रपदीनं तत्प्राप्नोत्याप्रपदं हि यत्॥
</Sloka_2.6.119>
<Sloka_2.6.120>
अस्त्री वितानमुल्लोचो दूष्याद्यं वस्त्रवेश्मनि।
प्रतिसीरा जवनिका स्यात्तिरस्करिणी च सा॥
</Sloka_2.6.120>
<Sloka_2.6.121>
परिकर्माङ्गसंस्कारः स्यान्मार्ष्टिर्मार्जना मृजा।
उद्वर्तनोत्सादने द्वे समे आप्लाव आप्लवः॥
</Sloka_2.6.121>
<Sloka_2.6.122>
स्नानं चर्चा तु चार्चिक्यं स्थासकोऽथ प्रबोधनम्।
अनुबोधः पत्रलेखा पत्राङ्गुलिरिमे समे॥
</Sloka_2.6.122>
<Sloka_2.6.123>
तमालपत्रतिलकचित्रकाणि विशेषकम्।
द्वितीयं च तुरीयं च न स्त्रियामथ कुङ्कुमम्॥
</Sloka_2.6.123>
<Sloka_2.6.124>
काश्मीरजन्माग्निशिखं वरं वाह्लीकपीतने।
रक्तसंकोचपिशुनं धीरं लोहितचन्दनम्॥
</Sloka_2.6.124>
<Sloka_2.6.125>
लाक्षा राक्षा जतु क्लीबे यावोऽलक्तो द्रुमामयः।
लवङ्गं देवकुसुमं श्रीसंज्ञमथ जायकम्॥
</Sloka_2.6.125>
<Sloka_2.6.126>
कालीयकं च कालानुसार्यं चाथ समार्थकम्।
वंशिकागुरुराजार्हलोहकृमिजजोङ्गकम्॥
</Sloka_2.6.126>
<Sloka_2.6.127>
कालागुर्वगुरु स्यात्तु मङ्गल्या मल्लिगन्धि यत्।
यक्षधूपः सर्जरसो रालसर्वरसावपि॥
</Sloka_2.6.127>
<Sloka_2.6.128>
बहुरूपोऽप्यथ वृकधूपकृत्रिमधूपकौ।
तुरुष्कः पिण्डकः सिह्लो यावनोऽप्यथ पायसः॥
</Sloka_2.6.128>
<Sloka_2.6.129>
श्रीवासो वृकधूपोऽपि श्रीवेष्टसरलद्रवौ।
मृगनाभिर्मृगमदः कस्तूरी चाथ कोलकम्॥
</Sloka_2.6.129>
<Sloka_2.6.130>
कक्कोलकं कोशफलमथ कर्पूरमस्त्रियाम्।
घनसारश्चन्द्रसंज्ञः सिताभ्रो हिमवालुका॥
</Sloka_2.6.130>
<Sloka_2.6.131>
गन्धसारो मलयजो भद्रश्रीश्चन्दनोऽस्त्रियाम्।
तैलपर्णिकगोशीर्षे हरिचन्दनमस्त्रियाम्॥
</Sloka_2.6.131>
<Sloka_2.6.132>
तिलपर्णी तु पत्राङ्गं रञ्जनं रक्तचन्दनम्।
कुचन्दनं चाथ जातीकोशजातीफले समे॥
</Sloka_2.6.132>
<Sloka_2.6.133>
कर्पूरागुरुकस्तूरीकक्कोलैर्यक्षकर्दमः।
गात्रानुलेपनी वर्तिर्वर्णकं स्याद्विलेपनम्॥
</Sloka_2.6.133>
<Sloka_2.6.134>
चूर्णानि वासयोगाः स्युर्भावितं वासितं त्रिषु।
संस्कारो गन्धमाल्याद्यैर्यः स्यात्तदधिवासनम्॥
</Sloka_2.6.134>
<Sloka_2.6.135>
माल्यं मालास्रजौ मूर्ध्नि केशमध्ये तु गर्भकः।
प्रभ्रष्टकं शिखालम्बि पुरोन्यस्तं ललामकम्॥
</Sloka_2.6.135>
<Sloka_2.6.136>
प्रालम्बमृजुलम्बि स्यात्कण्ठाद्वैकक्षिकं तु तत्।
यत्तिर्यक्क्षिप्तमुरसि शिखास्वापीडशेखरौ॥
</Sloka_2.6.136>
<Sloka_2.6.137>
रचना स्यात्परिस्यन्द आभोगः परिपूर्णता।
उपधानं तूपबर्हः शय्यायां शयनीयवत्॥
</Sloka_2.6.137>
<Sloka_2.6.138>
शयनं मञ्चपर्यङ्कपल्यङ्काः खट्वया समाः।
गेन्दुकः कन्दुको दीपः प्रदीपः पीठमासनम्॥
</Sloka_2.6.138>
<Sloka_2.6.139>
समुद्गकः सम्पुटकः प्रतिग्राहः पतद्ग्रहः।
प्रसाधनी कङ्कतिका पिष्टातः पटवासकः॥
</Sloka_2.6.139>
<Sloka_2.6.140>
दर्पणे मुकुरादर्शौ व्यजनं तालवृन्तकम्॥
</Sloka_2.6.140>
  इति मनुष्यवर्गः

 अथ ब्रह्मवर्गः
<Sloka_2.7.1>
सन्ततिर्गोत्रजननकुलान्यभिजनान्वयौ।
वंशोऽन्ववायः सन्तानो वर्णाः स्युर्ब्राह्मणादयः॥
</Sloka_2.7.1>
<Sloka_2.7.2>
विप्रक्षत्रियविट्शूद्राश्चातुर्वर्ण्यमिति स्मृतम्।
राजबीजी राजवंश्यो बीज्यस्तु कुलसंभवः॥
</Sloka_2.7.2>
<Sloka_2.7.3>
महाकुलकुलीनार्यसभ्यसज्जनसाधवः।
ब्रह्मचारी गृही वानप्रस्थो भिक्षुश्चतुष्टये॥
</Sloka_2.7.3>
<Sloka_2.7.4>
आश्रमोऽस्त्री द्विजात्यग्रजन्मभूदेववाडवाः।
विप्रश्च ब्राह्मणोऽसौ षट्कर्मा यागादिभिर्वृतः॥
</Sloka_2.7.4>
<Sloka_2.7.5>
विद्वान्विपश्चिद्दोषज्ञः सन्सुधीः कोविदो बुधः।
धीरो मनीषी ज्ञः प्राज्ञः संख्यावान्पण्डितः कविः॥
</Sloka_2.7.5>
<Sloka_2.7.6>
धीमान्सूरिः कृती कृष्टिर्लब्धवर्णो विचक्षणः।
दूरदर्शी दीर्घदर्शी श्रोत्रियच्छान्दसौ समौ॥
मीमांसको जैमिनीये वेदान्ती ब्रह्मवादिनि।
वैशेषिके स्यादौलूक्यः सौगतः शून्यवादिनि।
नैयायिकस्त्वक्षपादः स्यात्स्याद्वादिक आर्हकः।
चार्वाकलौकायतिकौ सत्कार्ये सांख्यकापिलौ।
</Sloka_2.7.6>
<Sloka_2.7.7>
उपाध्यायोऽध्यापकोऽथ स्यान्निषेकादिकृद्गुरुः।
मन्त्रव्याख्याकृदाचार्य आदेष्टा त्वध्वरे व्रती॥
</Sloka_2.7.7>
<Sloka_2.7.8>
यष्टा च यजमानश्च स सोमवति दीक्षितः।
इज्याशीलो यायजूको यज्वा तु विधिनेष्टवान्॥
</Sloka_2.7.8>
<Sloka_2.7.9>
स गीर्पतीष्ट्या स्थपतिः सोमपीथी तु सोमपाः।
सर्ववेदाः स येनेष्टो यागः सर्वस्वदक्षिणः॥
</Sloka_2.7.9>
<Sloka_2.7.10>
अनूचानः प्रवचने साङ्गेऽधीती गुरोस्तु यः।
लब्धानुज्ञः समावृत्तः सुत्वा त्वभिषवे कृते॥
</Sloka_2.7.10>
<Sloka_2.7.11>
छात्रान्तेवासिनौ शिष्ये शैक्षाः प्राथमकल्पिकाः।
एकब्रह्मव्रताचारा मिथः सब्रह्मचारिणः॥
</Sloka_2.7.11>
<Sloka_2.7.12>
सतीर्थ्यास्त्वेकगुरवश्चितवानग्निमग्निचित्।
पारम्पर्योपदेशे स्यादैतिह्यमितिहाव्ययम्॥
</Sloka_2.7.12>
<Sloka_2.7.13>
उपज्ञा ज्ञानमाद्यं स्याज्ज्ञात्वारम्भ उपक्रमः।
यज्ञः सवोऽध्वरो यागः सप्ततन्तुर्मखः क्रतुः॥
</Sloka_2.7.13>
<Sloka_2.7.14>
पाठो होमश्चातिथीनां सपर्या तर्पणं बलिः।
एते पञ्चमहायज्ञा ब्रह्मयज्ञादिनामकाः॥
</Sloka_2.7.14>
<Sloka_2.7.15>
समज्या परिषद्गोष्ठी सभासमितिसंसदः।
आस्थानी क्लीबमास्थानं स्त्रीनपुंसकयोः सदः॥
</Sloka_2.7.15>
<Sloka_2.7.16>
प्राग्वंशः प्राग्हविर्गेहात्सदस्या विधिदर्शिनः।
सभासदः सभास्ताराः सभ्याः सामाजिकाश्च ते॥
</Sloka_2.7.16>
<Sloka_2.7.17>
अध्वर्यूद्गातृहोतारो यजुःसामर्ग्विदः क्रमात्।
आग्नीध्राद्या धनैर्वार्या ऋत्विजो याजकाश्च ते॥
</Sloka_2.7.17>
<Sloka_2.7.18>
वेदिः परिष्कृता भुमिः समे स्थण्डिलचत्वरे।
चषालो यूपकटकः कुम्बा सुगहना वृतिः॥
</Sloka_2.7.18>
<Sloka_2.7.19>
यूपाग्रं तर्म निर्मन्थ्यदारुणि त्वरणिर्द्वयोः।
दक्षिणाग्निर्गार्हपत्याहवनीयौ त्रयोऽग्नयः॥
</Sloka_2.7.19>
<Sloka_2.7.20>
अग्नित्रयमिदं त्रेता प्रणीतः संस्कृतोऽनलः।
समूह्यः परिचाय्योपचाय्यावग्नौ प्रयोगिणः॥
</Sloka_2.7.20>
<Sloka_2.7.21>
यो गार्हपत्यादानीय दक्षिणाग्निः प्रणीयते।
तस्मिन्नानाय्योऽथाग्नायी स्वाहा च हुतभुक्प्रिया॥
</Sloka_2.7.21>
<Sloka_2.7.22>
ऋक्सामिधेनी धाय्या च या स्यादग्निसमिन्धने।
गायत्रीप्रमुखं छन्दो हव्यपाके चरुः पुमान्॥
</Sloka_2.7.22>
<Sloka_2.7.23>
 आमिक्षा सा शृतोष्णे या क्षीरे स्याद्दधियोगतः।
धवित्रं व्यजनं तद्यद्रचितं मृगचर्मणा॥
</Sloka_2.7.23>
<Sloka_2.7.24>
पृषदाज्यं सदध्याज्ये परमान्नं तु पायसम्।
हव्यकव्ये दैवपित्र्ये अन्ने पात्रं स्रुवादिकम्॥
</Sloka_2.7.24>
<Sloka_2.7.25>
ध्रुवोपभृज्जुहूर्ना तु स्रुवो भेदाः स्रुचः स्त्रियः।
उपाकृतः पशुरसौ योऽभिमन्त्र्य क्रतौ हतः॥
</Sloka_2.7.25>
<Sloka_2.7.26>
परम्पराकं शमनं प्रोक्षणं च वधार्थकम्।
वाच्यलिङ्गाः प्रमीतोपसम्पन्नप्रोक्षिता हते॥
</Sloka_2.7.26>
<Sloka_2.7.27>
सान्नाय्यं हविरग्नौ तु हुतं त्रिषु वषट्कृतम्।
दीक्षान्तोऽवभृथो यज्ञे तत्कर्मार्हं तु यज्ञियम्॥
</Sloka_2.7.27>
<Sloka_2.7.28>
त्रिष्वथ क्रतुकर्मेष्टं पूर्तं खातादि कर्म यत्।
अमृतं विघसो यज्ञशेषभोजनशेषयोः॥
</Sloka_2.7.28>
<Sloka_2.7.29>
त्यागो विहापितं दानमुत्सर्जनविसर्जने।
विश्राणनं वितरणं स्पर्शनं प्रतिपादनम्॥
</Sloka_2.7.29>
<Sloka_2.7.30>
प्रादेशनं निर्वपणमपवर्जनमंहतिः।
मृतार्थं तदहे दानं त्रिषु स्यादौर्ध्वदेहिकम्॥
</Sloka_2.7.30>
<Sloka_2.7.31>
पितृदानं निवापः स्याच्छ्राद्धं तत्कर्म शास्त्रतः।
अन्वाहार्यं मासिकेंऽशोऽष्टमोऽह्नः कुतपोऽस्त्रियाम्॥
</Sloka_2.7.31>
<Sloka_2.7.32>
पर्येषणा परीष्टिश्चान्वेषणा च गवेषणा।
सनिस्त्वध्येषणा याच्ञाभिशस्तिर्याचनार्थना॥
</Sloka_2.7.32>
<Sloka_2.7.33>
षट्तु त्रिष्वर्घ्यमर्घार्थे पाद्यं पादाय वारिणि।
क्रमादातिथ्यातिथेये अतिथ्यर्थेऽत्र साधुनि॥
</Sloka_2.7.33>
<Sloka_2.7.34>
स्युरावेशिक आगन्तुरतिथिर्ना गृहागते।
प्राघूर्णिकः प्राघूणकश्चाभ्युत्थानं तु गौरवम्।
पूजा नमस्यापचितिः सपर्यार्चार्हणाः समाः॥
</Sloka_2.7.34>
<Sloka_2.7.35>
वरिवस्या तु शुश्रूषा परिचर्याप्युपासना।
व्रज्याटाट्या पर्यटनं चर्या त्वीर्यापथे स्थितिः॥
</Sloka_2.7.35>
<Sloka_2.7.36>
उपस्पर्शस्त्वाचमनमथ मौनमभाषणम्।
प्राचेतसश्चादिकविः स्यान्मैत्रावरुणिश्च सः।
वाल्मीकिश्चाथ गाधेयो विश्वामित्रश्च कौशिकः।
व्यासो द्वैपायनः पाराशर्यः सत्यवतीसुतः।
आनुपूर्वी स्त्रियां वावृत्परिपाटी अनुक्रमः॥
</Sloka_2.7.36>
<Sloka_2.7.37>
पर्यायश्चातिपातस्तु स्यात्पर्यय उपात्ययः।
नियमो व्रतमस्त्री तच्चोपवासादि पुण्यकम्॥
</Sloka_2.7.37>
<Sloka_2.7.38>
औपवस्तं तूपवासो विवेकः पृथगात्मता।
स्याद्ब्रह्मवर्चसं वृत्ताध्ययनर्द्धिरथाञ्जलिः॥
</Sloka_2.7.38>
<Sloka_2.7.39>
पाठे ब्रह्माञ्जलिः पाठे विप्रुषो ब्रह्मबिन्दवः।
ध्यानयोगासने ब्रह्मासनं कल्पे विधिक्रमौ॥
</Sloka_2.7.39>
<Sloka_2.7.40>
मुख्यः स्यात्प्रथमः कल्पोऽनुकल्पस्तु ततोऽधमः।
संस्कारपूर्वं ग्रहणं स्यादुपाकरणं श्रुतेः॥
</Sloka_2.7.40>
<Sloka_2.7.41>
समे तु पादग्रहणमभिवादनमित्युभे।
भिक्षुः परिव्राट्कर्मन्दी पाराशर्यपि मस्करी॥
</Sloka_2.7.41>
<Sloka_2.7.42>
तपस्वी तापसः पारिकाङ्क्षी वाचंयमो मुनिः।
तपःक्लेशसहो दान्तो वर्णिनो ब्रह्मचारिणः॥
</Sloka_2.7.42>
<Sloka_2.7.43>
ऋषयः सत्यवचसः स्नातकस्त्वाप्लुतो व्रती।
ये निर्जितेन्द्रियग्रामा यतिनो यतयश्च ते॥
</Sloka_2.7.43>
<Sloka_2.7.44>
यः स्थण्डिले व्रतवशाच्छेते  स्थण्डिलशाय्यसौ।
स्थाण्डिलश्चाथ विरजस्तमसः स्युर्द्वयातिगाः॥
</Sloka_2.7.44>
<Sloka_2.7.45>
पवित्रः प्रयतः पूतः पाषण्डाः सर्वलिङ्गिनः।
पालाशो दण्ड आषाढो व्रते राम्भस्तु वैणवः॥
</Sloka_2.7.45>
<Sloka_2.7.46>
अस्त्री कमण्डलुः कुण्डी व्रतिनामासनं वृषी।
अजिनं चर्म कृत्तिः स्त्री भैक्षं भिक्षाकदम्बकम्॥
</Sloka_2.7.46>
<Sloka_2.7.47>
स्वाध्यायः स्याज्जपः सुत्याभिषवः सवनं च सा।
सर्वैनसामपध्वंसि जप्यं त्रिष्वघमर्षणम्॥
</Sloka_2.7.47>
<Sloka_2.7.48>
दर्शश्च पौर्णमासश्च यागौ पक्षान्तयोः पृथक्।
शरीरसाधनापेक्षं नित्यं यत्कर्म तद्यमः॥
</Sloka_2.7.48>
<Sloka_2.7.49>
नियमस्तु स तत्कर्म नित्यमागन्तुसाधनम्।
क्षौरम्तु भद्राकरणं मुण्डनं वपनं त्रिषु।
उपवीतं ब्रह्मसूत्रं प्रोद्धृते दक्षिणे करे॥
</Sloka_2.7.49>
<Sloka_2.7.50>
प्राचीनावीतमन्यस्मिन्निवीतं कण्ठलम्बितम्।
अङ्गुल्यग्रे तीर्थं दैवं स्वल्पाङ्गुल्योर्मूले कायम्॥
</Sloka_2.7.50>
<Sloka_2.7.51>
मध्येऽङ्गुष्ठाङ्गुल्योः पित्र्यं मूले त्वङ्गुष्ठस्य ब्राह्मम्।
स्याद्ब्रह्मभूयं ब्रह्मत्वं ब्रह्मसायुज्यमित्यपि॥
</Sloka_2.7.51>
<Sloka_2.7.52>
देवभूयादिकं तद्वत्कृच्छ्रं सान्तपनादिकम्।
संन्यासवत्यनशने पुमान्प्रायोऽथ वीरहा॥
</Sloka_2.7.52>
<Sloka_2.7.53>
नष्टाग्निः कुहना लोभान्मिथ्येर्यापथकल्पना।
व्रात्यः संस्कारहीनः स्यादस्वाध्यायो निराकृतिः॥
</Sloka_2.7.53>
<Sloka_2.7.54>
धर्मध्वजी लिङ्गवृत्तिरवकीर्णी क्षतव्रतः।
सुप्ते यस्मिन्नस्तमेति सुप्ते यस्मिन्नुदेति च॥
</Sloka_2.7.54>
<Sloka_2.7.55>
अंशुमानभिनिर्मुक्ताभ्युदितौ च यथाक्रमम्।
परिवेत्तानुजोऽनूढे ज्येष्ठे दारपरिग्रहात्॥
</Sloka_2.7.55>
<Sloka_2.7.56>
परिवित्तिस्तु तज्ज्यायान्विवाहोपयमौ समौ।
तथा परिणयोद्वाहोपयामाः पाणिपीडनम्॥
</Sloka_2.7.56>
<Sloka_2.7.57>
व्यवायो ग्राम्यधर्मो मैथुनं निधुवनं रतम्।
त्रिवर्गो धर्मकामार्थैश्चतुर्वर्गः समोक्षकैः॥
</Sloka_2.7.57>
<Sloka_2.7.58>
सबलैस्तैश्चतुर्भद्रं जन्याः स्निग्धा वरस्य ये।
</Sloka_2.7.58>
 इति ब्रह्मवर्गः

 अथ क्षत्रियवर्गः
<Sloka_2.8.1>
मूर्धाभिषिक्तो राजन्यो बाहुजः क्षत्रियो विराट्।
राजा राट्पार्थिवक्ष्माभृन्नृपभूपमहीक्षितः॥
</Sloka_2.8.1>
<Sloka_2.8.2>
राजा तु प्रणताशेषसामन्तः स्यादधीश्वरः।
चक्रवर्ती सार्वभौमो नृपोऽन्यो मण्डलेश्वरः॥
</Sloka_2.8.2>
<Sloka_2.8.3>
येनेष्टं राजसूयेन मण्डलस्येश्वरश्च यः।
शास्ति यश्चाज्ञया राज्ञः स सम्राडथ राजकम्॥
</Sloka_2.8.3>
<Sloka_2.8.4>
राजन्यकं च नृपतिक्षत्रियाणां गणे क्रमात्।
मन्त्री धीसचिवोऽमात्योऽन्ये कर्मसचिवास्ततः॥
</Sloka_2.8.4>
<Sloka_2.8.5>
महामात्राः प्रधानानि पुरोधास्तु पुरोहितः।
द्रष्टरि व्यवहाराणां प्राड्विवाकाक्षदर्शकौ॥
</Sloka_2.8.5>
<Sloka_2.8.6>
प्रतीहारो द्वारपालद्वास्थद्वास्थितदर्शकाः।
रक्षिवर्गस्त्वनीकस्थोऽथाध्यक्षाधिकृतौ समौ॥
</Sloka_2.8.6>
<Sloka_2.8.7>
स्थायुकोऽधिकृतो ग्रामे गोपो ग्रामेषु भूरिषु।
भौरिकः कनकाध्यक्षो रूप्याध्यक्षस्तु नैष्किकः॥
</Sloka_2.8.7>
<Sloka_2.8.8>
अन्तःपुरे त्वधिकृतः स्यादन्तर्वंशिको जनः।
सौविदल्लाः कञ्चुकिनः स्थापत्याः सौविदाश्च ते॥
</Sloka_2.8.8>
<Sloka_2.8.9>
शण्ढो वर्षवरस्तुल्यौ सेवकार्थ्यनुजीविनः।
विषयानन्तरो राजा शत्रुर्मित्रमतः परम्॥
</Sloka_2.8.9>
<Sloka_2.8.10>
उदासीनः परतरः पार्ष्णिग्राहस्तु पृष्ठतः।
रिपौ वैरिसपत्नारिद्विषद्द्वेषणदुर्हृदः॥
</Sloka_2.8.10>
<Sloka_2.8.11>
द्विड्विपक्षाहितामित्रदस्युशात्रवशत्रवः।
अभिघातिपरारातिप्रत्यर्थिपरिपन्थिनः॥
</Sloka_2.8.11>
<Sloka_2.8.12>
वयस्यः स्निग्धः सवया अथ मित्रं सखा सुहृत्।
सख्यं साप्तपदीनं स्यादनुरोधोऽनुवर्तनम्॥
</Sloka_2.8.12>
<Sloka_2.8.13>
यथार्हवर्णः प्रणिधिरपसर्पश्चरः स्पशः।
चारश्च गूढपुरुषश्चाप्तप्रत्ययितौ समौ॥
</Sloka_2.8.13>
<Sloka_2.8.14>
सांवत्सरो ज्यौतिषिको दैवज्ञगणकावपि।
स्युर्मौहूर्तिकमौहूर्तज्ञानिकार्तान्तिका अपि॥
</Sloka_2.8.14>
<Sloka_2.8.15>
तान्त्रिको ज्ञातसिद्धान्तः सत्री गृहपतिः समौ।
लिपिकारोऽक्षरचरणोऽक्षरचुञ्चुश्च लेखके॥
</Sloka_2.8.15>
<Sloka_2.8.16>
लिखिताक्षरविन्यासे लिपिर्लिबिरुभे स्त्रियौ।
स्यात्सन्देशहरो दूतो दूत्यं तद्भावकर्मणी॥
</Sloka_2.8.16>
<Sloka_2.8.17>
अध्वनीनोऽध्वगोऽध्वन्यः पान्थः पथिक इत्यपि।
स्वाम्यमात्यसुहृत्कोशराष्ट्रदुर्गबलानि च॥
</Sloka_2.8.17>
<Sloka_2.8.18>
राज्याङ्गानि प्रकृतयः पौराणां श्रेणयोऽपि च।
सन्धिर्ना विग्रहो यानमासनं द्वैधमाश्रयः॥
</Sloka_2.8.18>
<Sloka_2.8.19>
षड्गुणा: शक्तयस्तिस्रः प्रभावोत्साहमन्त्रजाः।
क्षयः स्थानं च वृद्धिश्च त्रिवर्गो नीतिवेदिनाम्॥
</Sloka_2.8.19>
<Sloka_2.8.20>
स प्रतापः प्रभावश्च यत्तेजः कोशदण्डजम्।
भेदो दण्डः साम दानमित्युपायचतुष्टयम्॥
</Sloka_2.8.20>
<Sloka_2.8.21>
साहसं तु दमो दण्डः साम सान्त्वमथो समौ।
भेदोपजापावुपधा धर्माद्यैर्यत्परीक्षणम्॥
</Sloka_2.8.21>
<Sloka_2.8.22>
पञ्च त्रिष्वषडक्षीणो यस्तृतीयाद्यगोचरः।
विविक्तविजनच्छन्ननिःशलाकास्तथा रहः॥
</Sloka_2.8.22>
<Sloka_2.8.23>
रहश्चोपांशु चालिङ्गे रहस्यं तद्भवे त्रिषु।
समौ विस्रम्भविश्वासौ भ्रेषो भ्रंशो यथोचितात्॥
</Sloka_2.8.23>
<Sloka_2.8.24>
अभ्रेषन्यायकल्पास्तु देशरूपं समञ्जसम्।
युक्तमौपयिकं लभ्यं भजमानाभिनीतवत्॥
</Sloka_2.8.24>
<Sloka_2.8.25>
न्याय्यं च त्रिषु षट्संप्रधारणा तु समर्थनम्।
अववादस्तु निर्देशो निदेशः शासनं च सः॥
</Sloka_2.8.25>
<Sloka_2.8.26>
शिष्टिश्चाज्ञा च संस्था तु मर्यादा धारणा स्थितिः।
आगोऽपराधो मन्तुश्च समे तूद्दानबन्धने॥
</Sloka_2.8.26>
<Sloka_2.8.27>
द्विपाद्यो द्विगुणो दण्डो भागधेयः करो बलिः।
घट्टादिदेयं शुल्कोऽस्त्री प्राभृतं तु प्रदेशनम्॥
</Sloka_2.8.27>
<Sloka_2.8.28>
उपायनमुपग्राह्यमुपहारस्तथोपदा।
यौतकादि तु यद्देयं सुदायो हरणं च तत्॥
</Sloka_2.8.28>
<Sloka_2.8.29>
तत्कालस्तु तदात्वं स्यादुत्तरः काल आयतिः।
सांदृष्टिकं फलं सद्य उदर्कः फलमुत्तरम्॥
</Sloka_2.8.29>
<Sloka_2.8.30>
अदृष्टं वह्नितोयादि दृष्टं स्वपरचक्रजम्।
महीभुजामहिभयं स्वपक्षप्रभवं भयम्॥
</Sloka_2.8.30>
<Sloka_2.8.31>
प्रक्रिया त्वधिकारः स्याच्चामरं तु प्रकीर्णकम्।
नृपासनं यत्तद्भद्रासनं सिंहासनं तु तत्॥
</Sloka_2.8.31>
<Sloka_2.8.32>
हैमं छत्रं त्वातपत्रं राज्ञस्तु नृपलक्ष्म तत्।
भद्रकुम्भः पूर्णकुम्भो भृङ्गारः कनकालुका॥
</Sloka_2.8.32>
<Sloka_2.8.33>
निवेशः शिबिरं षण्ढे सज्जनं तूपरक्षणम्।
हस्त्यश्वरथपादातं सेनाङ्गं स्याच्चतुष्टयम्॥
</Sloka_2.8.33>
<Sloka_2.8.34>
दन्ती दन्तावलो हस्ती द्विरदोऽनेकपो द्विपः।
मतङ्गजो गजो नागः कुञ्जरो वारणः करी॥
</Sloka_2.8.34>
<Sloka_2.8.35>
इभः स्तम्बेरमः पद्मी यूथनाथस्तु यूथपः।
मदोत्कटो मदकलः कलभः करिशावकः॥
</Sloka_2.8.35>
<Sloka_2.8.36>
प्रभिन्नो गर्जितो मत्तः समावुद्वान्तनिर्मदौ।
हास्तिकं गजता वृन्दे करिणी धेनुका वशा॥
</Sloka_2.8.36>
<Sloka_2.8.37>
गण्डः कटो मदो दानं वमथुः करशीकरः।
कुम्भौ तु पिण्डौ शिरसस्तयोर्मध्ये विदुः पुमान्॥
</Sloka_2.8.37>
<Sloka_2.8.38>
अवग्रहो ललाटं स्यादीषिका त्वक्षिकूटकम्।
अपाङ्गदेशो निर्याणं कर्णमूलं तु चूलिका॥
</Sloka_2.8.38>
<Sloka_2.8.39>
अधः कुम्भस्य वाहित्थं प्रतिमानमधोऽस्य यत्।
आसनं स्कन्धदेशः स्यात्पद्मकं बिन्दुजालकम्॥
</Sloka_2.8.39>
<Sloka_2.8.40>
पार्श्वभागः पक्षभागो दन्तभागस्तु योऽग्रतः।
द्वौ पूर्वपश्चाज्जङ्घादिदेशौ गात्रावरे क्रमात्॥
</Sloka_2.8.40>
<Sloka_2.8.41>
तोत्रं वेणुकमालानं बन्धस्तम्भेऽथ शृङ्खले।
अन्दुको निगडोऽस्त्री स्यादङ्कुशोऽस्त्री सृणिः स्त्रियाम्॥
</Sloka_2.8.41>
<Sloka_2.8.42>
दूष्या कक्ष्या वरत्रा स्यात्कल्पना सज्जना समे।
प्रवेण्यास्तरणं वर्णः परिस्तोमः कुथो द्वयोः॥
</Sloka_2.8.42>
<Sloka_2.8.43>
वीतं त्वसारं हस्त्यश्वं वारी तु गजबन्धनी।
घोटके वीतितुरगतुरङ्गाश्वतुरङ्गमाः॥
</Sloka_2.8.43>
<Sloka_2.8.44>
वाजिवाहार्वगन्धर्वहयसैन्धवसप्तयः।
आजानेयाः कुलीनाः स्युर्विनीताः साधुवाहिनः॥
</Sloka_2.8.44>
<Sloka_2.8.45>
वनायुजाः पारसीकाः काम्बोजाः बाह्लिका हयाः।
ययुरश्वोऽश्वमेधीयो जवनस्तु जवाधिकः॥
</Sloka_2.8.45>
<Sloka_2.8.46>
पृष्ठ्यः स्थौरी सितः कर्को रथ्यो वोढा रथस्य यः।
बालः किशोरो वाम्यश्वा वडवा वाडवं गणे॥
</Sloka_2.8.46>
<Sloka_2.8.47>
त्रिष्वाश्वीनं यदश्वेन दिनेनैकेन गम्यते।
कश्यं तु मध्यमश्वानां हेषा ह्रेषा च निस्वनः॥
</Sloka_2.8.47>
<Sloka_2.8.48>
निगालस्तु गलोद्देशो वृन्दे त्वश्वीयमश्ववत्।
आस्कन्दितं धौरितकं रेचितम्वल्गितं प्लुतम्॥
</Sloka_2.8.48>
<Sloka_2.8.49>
गतयोऽमूः पञ्च धारा घोणा तु प्रोथमस्त्रियाम्।
कविका तु खलीनोऽस्त्री शफं क्लीबे खुरः पुमान्॥
</Sloka_2.8.49>
<Sloka_2.8.50>
पुच्छोऽस्त्री लूमलाङ्गूले वालहस्तश्च वालधिः।
त्रिषूपावृत्तलुठितौ परावृत्ते मुहुर्भुवि॥
</Sloka_2.8.50>
<Sloka_2.8.51>
याने चक्रिणि युद्धार्थे शताङ्गः स्यन्दनो रथः।
असौ पुष्परथश्चक्रयानं न समराय यत्॥
</Sloka_2.8.51>
<Sloka_2.8.52>
कर्णीरथः प्रवहणं डयनं च समं त्रयम्।
क्लीबेऽनः शकटोऽस्त्री स्याद्गन्त्री कम्बलिवाह्यकम्॥
</Sloka_2.8.52>
<Sloka_2.8.53>
शिबिका याप्ययानं स्याद्दोला प्रेङ्खादिका स्त्रियाम्।
उभौ तु द्वैपवैयाघ्रौ द्वीपिचर्मावृते रथे॥
</Sloka_2.8.53>
<Sloka_2.8.54>
पाण्डुकम्बलसंवीतः स्यन्दनः पाण्डुकम्बली।
रथे काम्बलवास्त्राद्याः कम्बलादिभिरावृते॥
</Sloka_2.8.54>
<Sloka_2.8.55>
त्रिषु द्वैपादयो रथ्या रथकट्या रथव्रजे।
धूः स्त्री क्लीबे यानमुखं स्याद्रथाङ्गमपस्करः॥
</Sloka_2.8.55>
<Sloka_2.8.56>
चक्रं रथाङ्गं तस्यान्ते नेमिः स्त्री स्यात्प्रधिः पुमान्।
पिण्डिका नाभिरक्षाग्रकीलके तु द्वयोरणिः॥
</Sloka_2.8.56>
<Sloka_2.8.57>
रथगुप्तिर्वरूथो ना कूबरस्तु युगन्धरः।
अनुकर्षो दार्वधःस्थं प्रासङ्गो ना युगाद्युगः॥
</Sloka_2.8.57>
<Sloka_2.8.58>
सर्वं स्याद्वाहनं यानं युग्यं पत्रं च धोरणम्।
परम्परावाहनं यत्तद्वैनीतकमस्त्रियाम्॥
</Sloka_2.8.58>
<Sloka_2.8.59>
आधोरणा हस्तिपका हस्त्यारोहा निषादिनः।
नियन्ता प्राजिता यन्ता सूतः क्षत्ता च सारथिः॥
</Sloka_2.8.59>
<Sloka_2.8.60>
सव्येष्ठदक्षिणस्थौ च संज्ञा रथकुटुम्बिनः।
रथिनः स्यन्दनारोहा अश्वारोहास्तु सादिनः॥
</Sloka_2.8.60>
<Sloka_2.8.61>
भटा योधाश्च योद्धारः सेना रक्षास्तु सैनिकाः।
सेनायां समवेता ये सैन्यास्ते सैनिकाश्च ते॥
</Sloka_2.8.61>
<Sloka_2.8.62>
बलिनो ये सहस्रेण साहस्रास्ते सहस्रिणः।
परिधिस्थः परिचरः सेनानीर्वाहिनीपतिः॥
</Sloka_2.8.62>
<Sloka_2.8.63>
कञ्चुको वारबाणोऽस्त्री यत्तु मध्ये सकञ्चुकाः।
बध्नन्ति तत्सारसनमधिकाङ्गोऽथ शीर्षकम्॥
</Sloka_2.8.63>
<Sloka_2.8.64>
शीर्षण्यं च शिरस्त्रेऽथ तनुत्रं वर्म दंशनम्।
उरश्छदः कङ्कटको जागरः कवचोऽस्त्रियाम्॥
</Sloka_2.8.64>
<Sloka_2.8.65>
आमुक्तः प्रतिमुक्तश्च पिनद्धश्चापिनद्धवत्।
संनद्धो वर्मितः सज्जो दंशितो व्युढकङ्कटः॥
</Sloka_2.8.65>
<Sloka_2.8.66>
त्रिष्वामुक्तादयो वर्मभृतां कावचिकं गणे।
पदातिपत्तिपदगपादातिकपदाजयः॥
</Sloka_2.8.66>
<Sloka_2.8.67>
पद्गश्च पदिकश्चाथ पादातं पत्तिसंहतिः।
शस्त्राजीवे काण्डपृष्ठायुधीयायुधिकाः समाः॥
</Sloka_2.8.67>
<Sloka_2.8.68>
कृतहस्तः सुप्रयोगविशिखः कृतपुङ्खवत्।
अपराद्धपृषत्कोऽसौ लक्ष्याद्यश्च्युतसायकः॥
</Sloka_2.8.68>
<Sloka_2.8.69>
धन्वी धनुष्मान्धानुष्को निषङ्ग्यस्त्री धनुर्धरः।
स्यात्काण्डवांस्तु काण्डीरः शाक्तीकः शक्तिहेतिकः॥
</Sloka_2.8.69>
<Sloka_2.8.70>
याष्टीकपारश्वधिकौ यष्टिपर्श्वधहेतिकौ।
नैस्त्रिंशिकोऽसिहेतिः स्यात्समौ प्रासिककौन्तिकौ॥
</Sloka_2.8.70>
<Sloka_2.8.71>
चर्मी फलकपाणिः स्यात्पताकी वैजयन्तिकः।
अनुप्लवः सहायश्चानुचरोऽभिचरः समाः॥
</Sloka_2.8.71>
<Sloka_2.8.72>
पुरोगाग्रेसरप्रष्ठाग्रतः सरपुरः सराः।
पुरोगमः पुरोगामी मन्दगामी तु मन्थरः॥
</Sloka_2.8.72>
<Sloka_2.8.73>
जङ्घालोऽतिजवस्तुल्यौ जङ्घाकरिकजाङ्घिकौ।
तरस्वी त्वरितो वेगी प्रजवी जवनो जवः॥
</Sloka_2.8.73>
<Sloka_2.8.74>
जय्यो यः शक्यते जेतुं जेयो जेतव्यमात्रके।
जैत्रस्तु जेता यो गच्छत्यलं विद्विषतः प्रति॥
</Sloka_2.8.74>
<Sloka_2.8.75>
सोऽभ्यमित्रोऽभ्यमित्रीयोऽप्यभ्यमित्रीण इत्यपि।
ऊर्जस्वलः स्यादूर्जस्वी य ऊर्जातिशयान्वितः॥
</Sloka_2.8.75>
<Sloka_2.8.76>
स्वादुरस्वानुरसिलो रथिरो रथिको रथी।
कामङ्गाम्यनुकामीनो ह्यत्यन्तीनस्तथा भृशम्॥
</Sloka_2.8.76>
<Sloka_2.8.77>
शूरो वीरश्च विक्रान्तो जेता जिष्णुश्च जित्वरः।
सांयुगीनो रणे साधुः शस्त्राजीवादयस्त्रिषु॥
</Sloka_2.8.77>
<Sloka_2.8.78>
ध्वजिनी वाहिनी सेना पृतनानीकिनी चमूः।
वरूथिनी बलं सैन्यं चक्रं चानीकमस्त्रियाम्॥
</Sloka_2.8.78>
<Sloka_2.8.79>
व्यूहस्तु बलविन्यासो भेदादण्डादयो युधि।
प्रत्यासारो व्यूहपार्ष्णिः सैन्यपृष्ठे प्रतिग्रहः॥
</Sloka_2.8.79>
<Sloka_2.8.80>
एकेभैकरथा त्र्यश्वा पत्तिः पञ्चपदातिका।
पत्त्यङ्गैस्त्रिगुणैः सर्वैः क्रमादाख्या यथोत्तरम्॥
</Sloka_2.8.80>
<Sloka_2.8.81>
सेनामुखं गुल्मगणौ वाहिनी पृतना चमूः।
अनीकिनी दशानीकिन्यक्षौहिण्यथ सम्पदि॥
</Sloka_2.8.81>
<Sloka_2.8.82>
सम्पत्तिः श्रीश्च लक्ष्मीश्च विपत्त्यां विपदापदौ।
आयुधं तु प्रहरणं शस्त्रमस्त्रमथास्त्रियौ॥
</Sloka_2.8.82>
<Sloka_2.8.83>
धनुश्चापौ धन्वशरासनकोदण्डकार्मुकम्।
इष्वासोऽप्यथ कर्णस्य कालपृष्ठं शरासनम्॥
</Sloka_2.8.83>
<Sloka_2.8.84>
कपिध्वजस्य गाण्डीवगाण्डिवौ पुन्नपुंसकौ।
कोटिरस्याटनी गोधातले ज्याघातवारणे॥
</Sloka_2.8.84>
<Sloka_2.8.85>
लस्तकस्तु धनुर्मध्यं मोर्वी ज्या शिञ्जिनी गुणः।
स्यात्प्रत्यालीढमालीढमित्यादि स्थानपञ्चकम्॥
</Sloka_2.8.85>
<Sloka_2.8.86>
लक्षं लक्ष्यं शरव्यं च शराभ्यास उपासनम्।
पृषत्कबाणविशिखा अजिह्मगखगाशुगाः॥
</Sloka_2.8.86>
<Sloka_2.8.87>
कलम्बमार्गणशराः पत्री रोप इषुर्द्वयोः।
प्रक्ष्वेडनास्तु नाराचाः पक्षो वाजस्त्रिषूत्तरे॥
</Sloka_2.8.87>
<Sloka_2.8.88>
निरस्तः प्रहिते बाणे विषाक्ते दिग्धलिप्तकौ।
तूणोपासङ्गतूणीरनिषङ्गा इषुधिर्द्वयोः॥
</Sloka_2.8.88>
<Sloka_2.8.89>
तूण्यां खड्गे तु निस्त्रिंशचन्द्रहासासिरिष्टयः।
कौक्षेयको मण्डलाग्रः करवालः कृपाणवत्॥
</Sloka_2.8.89>
<Sloka_2.8.90>
त्सरुः खड्गादिमुष्टौ स्यान्मेखला तन्निबन्धनम्।
फलकोऽस्त्री फलं चर्म संग्राहो मुष्टिरस्य यः॥
</Sloka_2.8.90>
<Sloka_2.8.91>
द्रुघणो मुद्गरघनौ स्यादीली करवालिका।
भिन्दिपालः सृगस्तुल्यौ परिघः परिघातिनः॥
</Sloka_2.8.91>
<Sloka_2.8.92>
द्वयोः कुठारः स्वधितिः परशुश्च परश्वधः।
स्याच्छ्स्त्री चासिपुत्री च छुरिका चासिधेनुका॥
</Sloka_2.8.92>
<Sloka_2.8.93>
वा पुंसि शल्यं शङ्कुर्ना सर्वला तोमरोऽस्त्रियाम्।
प्रासस्तु कुन्तः कोणस्तु स्त्रियः पाल्यश्रिकोटयः॥
</Sloka_2.8.93>
<Sloka_2.8.94>
सर्वाभिसारः सर्वौघः सर्वसन्नहनार्थकः।
लोहाभिसारोऽस्त्रभृतां राज्ञां नीराजनाविधिः॥
</Sloka_2.8.94>
<Sloka_2.8.95>
यत्सेनयाभिगमनमरौ तदभिषेणनम्।
यात्रा व्रज्याभिनिर्वाणं प्रस्थानं गमनं गमः॥
</Sloka_2.8.95>
<Sloka_2.8.96>
स्यादासारः प्रसरणं प्रचक्रं चलितार्थकम्।
अहितान्प्रत्यभीतस्य रणे यानमभिक्रमः॥
</Sloka_2.8.96>
<Sloka_2.8.97>
वैतालिका बोधकराश्चाक्रिका घाण्टिकार्थकाः।
स्युर्मागधास्तु मगधा बन्दिनः स्तुतिपाठकाः॥
</Sloka_2.8.97>
<Sloka_2.8.98>
संशप्तकास्तु समयात्संग्रामादनिवर्तिनः।
रेणुर्द्वयोः स्त्रियां धूलिः पांसुर्ना न द्वयो रजः॥
</Sloka_2.8.98>
<Sloka_2.8.99>
चूर्णे क्षोदः समुत्पिञ्जपिञ्जलौ भृशमाकुले।
पताका वैजयन्ती स्यात्केतनं ध्वजमस्त्रियाम्॥
</Sloka_2.8.99>
<Sloka_2.8.100>
सा वीराशंसनं युद्धभूमिर्यातिभयप्रदा।
अहंपूर्वमहंपूर्वमित्यहंपूर्विका स्त्रियाम्॥
</Sloka_2.8.100>
<Sloka_2.8.101>
आहोपुरुषिका दर्पाद्या स्यात्संभावनात्मनि।
अहमहमिका तु सा स्यात्परस्परं यो भवत्यहङ्कारः॥
</Sloka_2.8.101>
<Sloka_2.8.102>
द्रविणं तरः सहोबलशौर्याणि स्थाम शुष्मं च।
शक्तिः पराक्रमः प्राणो विक्रमस्त्वतिशक्तिता॥
</Sloka_2.8.102>
<Sloka_2.8.103>
वीरपानं तु यत्पानं वृत्ते भाविनि वारणे।
युद्धमायोधनं जन्यं प्रधनं प्रविदारणम्॥
</Sloka_2.8.103>
<Sloka_2.8.104>
मृधमास्कन्दनं संख्यं समीकं सांपरायिकम्।
अस्त्रियां समरानीकरणाः कलहविग्रहौ ॥
</Sloka_2.8.104>
<Sloka_2.8.105>
सम्प्रहाराभिसम्पात कलिसंस्फोट संयुगाः।
अभ्यामर्द समाघात संग्रामाभ्यागमाहवाः॥
</Sloka_2.8.105>
<Sloka_2.8.106>
समुदायः स्त्रियः संयत्समित्याजिसमिद्युधः।
नियुद्धं बाहुयुद्धेऽथ तुमुलं रणसङ्कुले॥
</Sloka_2.8.106>
<Sloka_2.8.107>
क्ष्वेडा तु सिंहनादः स्यात्करिणां घटना घटा।
क्रन्दनं योधसंरावो बृंहितं करिगर्जितम्॥
</Sloka_2.8.107>
<Sloka_2.8.108>
विस्फारो धनुषः स्वानः पताहाडम्बरो समौ।
प्रसभं तु बलात्कारो हठोऽथ स्खलितं छलम्॥
</Sloka_2.8.108>
<Sloka_2.8.109>
अजन्यं क्लीबमुत्पात उपसर्गः समं त्रयम्।
मूर्छा तु कश्मलं मोहोऽप्यवमर्दस्तु पीडनम्॥
</Sloka_2.8.109>
<Sloka_2.8.110>
अभ्यवस्कन्दनं त्वभ्यासादनं विजयो जयः।
वैरशुद्धिः प्रतीकारो वैरनिर्यातनं च सा॥
</Sloka_2.8.110>
<Sloka_2.8.111>
प्रद्रावोद्द्रावसंद्रावसंदावा विद्रवो द्रवः।
अपक्रमोऽपयानं च रणे भङ्गः पराजयः॥
</Sloka_2.8.111>
<Sloka_2.8.112>
पराजितपराभूतौ त्रिषु नष्टतिरोहितौ।
प्रमापणं निबर्हणं निकारणं विशारणम्॥
</Sloka_2.8.112>
<Sloka_2.8.113>
प्रवासनं परासनं निषूदनं निहिंसनम्।
निर्वासनं संज्ञपनं निर्ग्रन्थनमपासनम्॥
</Sloka_2.8.113>
<Sloka_2.8.114>
निस्तर्हणं निहननं क्षणनं परिवर्जनम्।
निर्वापणं विशसनं मारणं प्रतिघातनम्॥
</Sloka_2.8.114>
<Sloka_2.8.115>
उद्वासनप्रमथनक्रथनोज्जासनानि च।
आलम्भपिञ्जविशरघातोन्माथवधा अपि॥
</Sloka_2.8.115>
<Sloka_2.8.116>
स्यात्पञ्चता कालधर्मो दिष्टान्तः प्रलयोऽत्ययः।
अन्तो नाशो द्वयोर्मृत्युर्मरणं निधनोऽस्त्रियाम्॥
</Sloka_2.8.116>
<Sloka_2.8.117>
परासुप्राप्तपञ्चत्वपरेतप्रेतसंस्थिताः।
मृतप्रमीतौ त्रिष्वेते चिता चित्या चितिः स्त्रियाम्॥
</Sloka_2.8.117>
<Sloka_2.8.118>
कबन्धोऽस्त्री क्रियायुक्तमपमूर्धकलेवरम्।
श्मशानं स्यात्पितृवनं कुणपः शवमस्त्रियाम्॥
</Sloka_2.8.118>
<Sloka_2.8.119>
प्रग्रहोपग्रहौ बन्द्यां कारा स्यात्बन्धनालये।
पूंसि भूम्न्यसवः प्राणाश्चैवं जीवोऽसुधारणम्॥
</Sloka_2.8.119>
<Sloka_2.8.120>
आयुर्जीवितकालो ना जीवतुर्जीवनौषधम्।
</Sloka_2.8.120>
 इति क्षत्रियवर्गः

अथ वैश्यवर्गः
<Sloka_2.9.1>
ऊरव्या ऊरुजा अर्या वैश्या भूमिस्पृशो विशः।
आजीवो जीविका वार्ता वृत्तिर्वर्तनजीवने॥
</Sloka_2.9.1>
<Sloka_2.9.2>
स्त्रियां कृषिः पाशुपाल्यं  वाणिज्यं चेति वृत्तयः।
सेवा श्ववृत्तिरनृतं कृषिरुञ्छशिलं त्वृतम्॥
</Sloka_2.9.2>
<Sloka_2.9.3>
द्वे याचितायाचितयोर्यथासंख्यं मृतामृते।
सत्यानृतं वणिग्भावः स्यादृणं पर्युदञ्चनम्॥
</Sloka_2.9.3>
<Sloka_2.9.4>
उद्धारोऽर्थप्रयोगस्तु कुसीदं वृद्धिजीविका।
याच्ञयाप्तं याचितकं निमयादापमित्यकम्॥
</Sloka_2.9.4>
<Sloka_2.9.5>
उत्तमर्णाधमर्णौ द्वौ प्रयोक्तृग्राहकौ क्रमात्।
कुसीदिको वार्धुषिको वृद्ध्याजीवश्च वार्धुषिः॥
</Sloka_2.9.5>
<Sloka_2.9.6>
क्षेत्राजीवः कर्षकश्च कृषिकश्च कृषीवलः।
क्षेत्रं व्रैहेयशालेयं व्रीहिशाल्युद्भवो हि यत्॥
</Sloka_2.9.6>
<Sloka_2.9.7>
यव्यं यवक्यं षष्टिक्यं यवादिभवनं हि यत्।
तिल्यं तैलीनवन्माषोमाणुभङ्गा द्विरूपता॥
</Sloka_2.9.7>
<Sloka_2.9.8>
मौद्गीनकौद्रवीणादि शेषधान्योद्भवक्षमम्।
शाकक्षेत्रादिके शाकशाकटं शाकशाकिनम्।
बीजाकृतं तूप्तकृष्टे सीत्यं कृष्टं च हल्यवत्॥
</Sloka_2.9.8>
<Sloka_2.9.9>
त्रिगुणाकृतं तृतीयाकृतं त्रिहल्यं त्रिसीत्यमपि तस्मिन्।
द्विगुणाकृते तु सर्वं पूर्वं शम्बाकृतमपीह॥
</Sloka_2.9.9>
<Sloka_2.9.10>
द्रोणाढकादिवापादौ द्रौणिकाढकिकादयः।
खारीवापस्तु खारीक उत्तमर्णादयस्त्रिषु॥
</Sloka_2.9.10>
<Sloka_2.9.11>
पुन्नपुंसकयोर्वप्रः केदारः क्षेत्रमस्य तु।
कैदारकं स्यात्कैदार्यं क्षेत्रं कैदारिकं गणे॥
</Sloka_2.9.11>
<Sloka_2.9.12>
लोष्टानि लेष्टवः पुंसि कोटिशो लोष्टभेदनः ।
प्राजनं तोदनं तोत्रं खनित्रमवदारणे॥
</Sloka_2.9.12>
<Sloka_2.9.13>
दात्रं लवित्रमाबन्धो योत्रं योक्त्रमथो फलम्।
निरीशं कुटकं फालः कृषको लाङ्गलं हलम्॥
</Sloka_2.9.13>
<Sloka_2.9.14>
गोदारणं च शीरोऽथ शम्या स्त्री युगकीलकः।
ईषा लाङ्गलदण्डः स्यात्सीता लाङ्गलपद्धतिः॥
</Sloka_2.9.14>
<Sloka_2.9.15>
पुंसि मेधिः खले दारु न्यस्तं यत्पशुबन्धने।
आशुर्व्रीहिः पाटलः स्याच्छितशूकयवौ समौ॥
</Sloka_2.9.15>
<Sloka_2.9.16>
तोक्मस्तु तत्र हरिते कलायस्तु सतीनकः।
हरेणुरेणुकौ चास्मिन्कोरदूषस्तु कोद्रवः॥
</Sloka_2.9.16>
<Sloka_2.9.17>
मङ्गल्यको मसूरोऽथ मकुष्टक मयुष्टकौ।
वनमुद्गे सर्षपे तु द्वौ तन्तुभकदम्बकौ॥
</Sloka_2.9.17>
<Sloka_2.9.18>
सिद्धार्थस्त्वेष धवलो गोधूमः सुमनः समौ।
स्याद्यावकस्तु कुल्माषश्चणको हरिमन्थकः॥
</Sloka_2.9.18>
<Sloka_2.9.19>
द्वौ तिले तिलपेजश्च तिलपिञ्जश्च निष्फले।
क्षवः क्षुताभिजननो राजिका कृष्णिकासुरी॥
</Sloka_2.9.19>
<Sloka_2.9.20>
स्त्रियौ कङ्गुप्रियङ्गू द्वे अतसी स्यादुमा क्षुमा।
मातुलानी तु भङ्गायां व्रीहि भेदस्त्वणुः पुमान्॥
</Sloka_2.9.20>
<Sloka_2.9.21>
किंशारुः सस्यशूकं स्यात्कणिशं सस्यमञ्जरी।
धान्यं व्रीहिः स्तम्बकरिः स्तम्बो गुच्छस्तृणादिनः॥
</Sloka_2.9.21>
<Sloka_2.9.22>
नाडी नालञ्च काण्डोऽस्य पलालोऽस्त्री सनिष्फलः।
कडङ्गरो बुसं क्लीबे धान्यत्वचि तुषः पुमान्॥
</Sloka_2.9.22>
<Sloka_2.9.23>
शूकोऽस्त्री श्लक्ष्णतीक्ष्णाग्रे शमी शिम्बा त्रिषूत्तरे।
ऋद्धमावसितं धान्यं पूतं तु बहुलीकृतम्॥
</Sloka_2.9.23>
<Sloka_2.9.24>
माषादयः शमीधान्ये शूकधान्ये यवादयः।
शालयः कलमाद्याश्च षष्टिकाद्याश्च पुंस्यमी॥
</Sloka_2.9.24>
<Sloka_2.9.25>
तृणधान्यानि नीवाराः स्त्री गवेधुर्गवेधुका।
अयोग्रं मुसलोऽस्त्री स्यादुदूखलमुलूखलम्॥
</Sloka_2.9.25>
<Sloka_2.9.26>
प्रस्फोटनं शूर्पमस्त्री चालनी तितउः पुमान्।
स्यूतप्रसेवौ कण्डोलपिटौ कटकिलिञ्जकौ॥
</Sloka_2.9.26>
<Sloka_2.9.27>
समानौ रसवत्यां तु पाकस्थानमहानसे।
पौरोगवस्तदध्यक्षः सूपकारास्तु बल्लवाः॥
</Sloka_2.9.27>
<Sloka_2.9.28>
आरालिका आन्धसिकाः सूदा औदनिका गुणाः।
आपूपिकः कान्दविको भक्ष्यकार इमे त्रिषु॥
</Sloka_2.9.28>
<Sloka_2.9.29>
अश्मन्तमुद्धानमधिश्रयणी चुल्लिरन्तिका।
अङ्गारधानिकाङ्गारशकट्यपि हसन्त्यपि॥
</Sloka_2.9.29>
<Sloka_2.9.30>
हसन्यप्यथ न स्त्री स्यादङ्गारोऽलातमुल्मुकम्।
क्लीबेऽम्बरीषं भ्राष्ट्रो ना कन्दुर्वा स्वेदनी स्त्रियाम्॥
</Sloka_2.9.30>
<Sloka_2.9.31>
अलिञ्जरः स्यान्मणिकः कर्कर्यालुर्गलन्तिका।
पिठरः स्थाल्युखा कुण्डं कलशस्तु त्रिषु द्वयोः॥
</Sloka_2.9.31>
<Sloka_2.9.32>
घटः कुटनिपावस्त्री शरावो वर्धमानकः।
ऋजीषं पिष्टपचनं कंसोऽस्त्री पानभाजनम्॥
</Sloka_2.9.32>
<Sloka_2.9.33>
कुतूः कृत्तेः स्नेहपात्रं सैवाल्पा कुतुपः पुमान्।
सर्वमावपनं भाण्डं पात्रामत्रं च भाजनम्॥
</Sloka_2.9.33>
<Sloka_2.9.34>
दर्विः कम्बिः खजाका च स्यात्तर्दूर्दारुहस्तकः।
अस्त्री शाकं हरितकं शिग्रुरस्य तु नाडिका॥
</Sloka_2.9.34>
<Sloka_2.9.35>
कलम्बश्च कडम्बश्च वेसवार उपस्करः।
तिन्तिडीकं च चुक्रं च वृक्षाम्लमथ वेल्लजम्॥
</Sloka_2.9.35>
<Sloka_2.9.36>
मरीचं कोलकं कृष्णमूषणं धर्मपत्तनम्।
जीरको जरणोऽजाजि कणा कृष्णे तु जीरके॥
</Sloka_2.9.36>
<Sloka_2.9.37>
सुषवी कारवी पृथ्वी पृथुः कालोपकुञ्जिका।
आर्द्रकं शृङ्गबेरं स्यादथच्छत्रा वितुन्नकम्॥
</Sloka_2.9.37>
<Sloka_2.9.38>
कुस्तुम्बुरु च धान्याकमथ शुण्ठी महौषधम्।
स्त्रीनपुंसकयोर्विश्वं नागरं विश्वभेषजम्॥
</Sloka_2.9.38>
<Sloka_2.9.39>
आरनालकसौवीरकुल्माषाभिषुतानि च।
अवन्तिसोमधान्याम्लकुञ्जलानि च काञ्जिके॥
</Sloka_2.9.39>
<Sloka_2.9.40>
सहस्रवेधि जतुकं बाल्हीकं हिङ्गु रामठम्।
तत्पत्री कारवी पृथ्वी बाष्पिका कबरी पृथुः॥
</Sloka_2.9.40>
<Sloka_2.9.41>
निशाख्या काञ्चनी पीता हरिद्रा वरवर्णिनी।
सामुद्रं यत्तु लवणमक्षीवं वशिरं च तत्॥
</Sloka_2.9.41>
<Sloka_2.9.42>
सैन्धवोऽस्त्री शीतशिवं माणिमन्थं च सिन्धुजे।
रौमकं वसुकं पाक्यं विडं च कृतके द्वयम्॥
</Sloka_2.9.42>
<Sloka_2.9.43>
सौवर्चलेऽक्षरुचके तिलकं तत्र मेचके।
मत्स्यण्डी फाणितं खण्डविकारः शर्करा सिता॥
</Sloka_2.9.43>
<Sloka_2.9.44>
कूर्चिका क्षीरविकृतिः स्याद्रसाला तु मार्जिता।
स्यात्तेमनं तु निष्ठानं त्रिलिङ्गा वासितावधेः॥
</Sloka_2.9.44>
<Sloka_2.9.45>
शूलाकृतं भटित्रं स्याच्छूल्यमुख्यं तु पैठरम्।
प्रणीतमुपसंपन्नं प्रयस्तं स्यात्सुसंस्कृतम्॥
</Sloka_2.9.45>
<Sloka_2.9.46>
स्यात्पिच्छिलं तु विजिलं संमृष्टं शोधितं समे।
चिक्कणं मसृणं स्निग्धं तुल्ये भावितवासिते॥
</Sloka_2.9.46>
<Sloka_2.9.47>
आपक्वं पौलिरभ्यूषो लाजाः पुंभूम्नि चाक्षताः।
पृथुकः स्याच्चिपिटको धाना भ्रष्टयवे स्त्रियः॥
</Sloka_2.9.47>
<Sloka_2.9.48>
पूपोऽपूपः पिष्टकः स्यात्करम्भो दधिसक्तवः।
भिस्सा स्त्री भक्तमन्धोऽन्नमोदनोऽस्त्री सदीदिविः॥
</Sloka_2.9.48>
<Sloka_2.9.49>
भिस्सटा दग्धिका सर्वरसाग्रे मण्डमस्त्रियाम्।
मासराचामनिस्रावा मण्डे भक्तसमुद्भवे॥
</Sloka_2.9.49>
<Sloka_2.9.50>
यवागूरुष्णिका श्राणा विलेपी तरला च सा।
म्रक्षणाभ्यञ्जने तैलं कृसरस्तु तिलौदनः।
गव्यं त्रिषु गवां सर्वं गोविड्गोमयस्त्रियाम्॥
</Sloka_2.9.50>
<Sloka_2.9.51>
तत्तु शुष्कं करीषोऽस्त्री दुग्धं क्षीरं पयस्समम्।
पयस्यमाज्यदध्यादि द्रप्स्यं दधि घनेतरत्॥
</Sloka_2.9.51>
<Sloka_2.9.52>
घृतमाज्यं हविः सर्पिर्नवनीतं नवोद्घृतम्।
तत्तु हैयङ्गवीनं यद्ध्योगोदोहोद्भवं घृतम्॥
</Sloka_2.9.52>
<Sloka_2.9.53>
दण्डाहतं कालशेयमरिष्टमपि गोरसः।
तक्रं ह्युदश्विन्मथितं पादाम्ब्वर्धाम्बु निर्जलम्॥
</Sloka_2.9.53>
<Sloka_2.9.54>
मण्डम्दधिभवं मस्तु पीयूषोऽभिनवं पयः।
अशनाया बुभुक्षा क्षुद्ग्रासस्तु कवलः पुमान्॥
</Sloka_2.9.54>
<Sloka_2.9.55>
सपीतिः स्त्री तुल्यपानं सग्धिः स्त्री सहभोजनम्।
उदन्या तु पिपासा तृट्तर्षो जग्धिस्तु भोजनम्॥
</Sloka_2.9.55>
<Sloka_2.9.56>
जेमनं लेह आहारो निघासो न्याद इत्यपि।
सौहित्यं तर्पणं तृप्तिः फेला भुक्तसमुज्झितम्॥
</Sloka_2.9.56>
<Sloka_2.9.57>
कामं प्रकामं पर्याप्तं निकामेष्टं यथेप्सितम्।
गोपे गोपालगोसंख्यगोधुगाभीरवल्लवाः॥
</Sloka_2.9.57>
<Sloka_2.9.58>
गोमहिष्यादिकं पादबन्धनं द्वौ गवीश्वरे।
गोमान्गोमी गोकुलं तु गोधनं स्याद्गवां व्रजे॥
</Sloka_2.9.58>
<Sloka_2.9.59>
त्रिष्वाशितङ्गवीनं तद्गावो यत्राशिताः पुरा।
उक्षा भद्रो बलीवर्द ऋषभो वृषभो वृषः॥
</Sloka_2.9.59>
<Sloka_2.9.60>
अनड्वान्सौरभेयो गौरुक्ष्णां संहतिरौक्षकम्।
गव्या गोत्रा गवां वत्सधेन्वोर्वात्सकधैनुके॥
</Sloka_2.9.60>
<Sloka_2.9.61>
वृषो महान्महोक्षः स्याद्वृद्धोक्षस्तु जरद्गवः।
उत्पन्न उक्षा जातोक्षः सद्यो जातस्तु तर्णकः॥
</Sloka_2.9.61>
<Sloka_2.9.62>
शकृत्करिस्तु वत्सस्याद्दम्यवत्सतरौ समौ।
आर्षभ्यः षण्डतायोग्यः षण्डो गोपतिरिट्चरः॥
</Sloka_2.9.62>
<Sloka_2.9.63>
स्कन्धदेशे त्वस्य वहः सास्ना तु गलकम्बलः।
स्यान्नस्तितस्तु नस्योतः प्रष्ठवाड्युगपार्श्वगः॥
</Sloka_2.9.63>
<Sloka_2.9.64>
युगादीनां तु वोढारो युग्यप्रासङ्ग्यशाकटाः।
खनति तेन तद्वोढास्येदं हालिकसैरिकौ॥
</Sloka_2.9.64>
<Sloka_2.9.65>
धुर्वहे धुर्य धौरेय धुरीणाः सधुरन्धराः।
उभावेकधुरीणैकधुरावेकधुरावहे॥
</Sloka_2.9.65>
<Sloka_2.9.66>
स तु सर्वधुरीणः स्याद्यो वै सर्वधुरावहः।
माहेयी सौरभेयी गौरुस्रा माता च शृङ्गिणी॥
</Sloka_2.9.66>
<Sloka_2.9.67>
अर्जुन्यघ्न्या रोहिणी स्यादुत्तमा गोषु नैचिकी।
वर्णादिभेदात्संज्ञाः स्युः शबलीधवलादयः॥
</Sloka_2.9.67>
<Sloka_2.9.68>
द्विहायनी द्विवर्षा गौरेकाब्दा त्वेकहायनी।
चतुरब्दा चतुर्हायण्येवं त्र्यब्दा त्रिहायणी॥
</Sloka_2.9.68>
<Sloka_2.9.69>
वशा वन्ध्यावतोका तु स्रवद्गर्भाथ सन्धिनी।
आक्रान्ता वृषभेणाथ वेहद्गर्भोपघातिनी॥
</Sloka_2.9.69>
<Sloka_2.9.70>
काल्योपसर्या प्रजने प्रष्ठौही बालगर्भिणी।
स्यादचण्डी तु सुकरा बहुसूतिः परेष्टुका॥
</Sloka_2.9.70>
<Sloka_2.9.71>
चिरप्रसूता बष्कयणी धेनुः स्यान्नवसूतिका।
सुव्रता सुखसंदोह्या पीनोध्नी पीवरस्तनी॥
</Sloka_2.9.71>
<Sloka_2.9.72>
द्रोणक्षीरा द्रोणदुग्धा धेनुष्या बन्धके स्थिता।
समांसमीना सा यैव प्रतिवर्षं प्रसूयते॥
</Sloka_2.9.72>
<Sloka_2.9.73>
ऊधस्तु क्लीबमापीनं समौ शिवककीलकौ।
न पुंसि दाम सन्दानं पशुरज्जुस्तु दामनी॥
</Sloka_2.9.73>
<Sloka_2.9.74>
वैशाखमन्थमन्थान मन्थानो मन्थदण्डके।
कुठरो दण्डविष्कम्भो मन्थनी गर्गरी समे॥
</Sloka_2.9.74>
<Sloka_2.9.75>
उष्ट्रे क्रमेलकमयमहाङ्गाः करभः शिशुः।
करभाः स्युः शृङ्खलका दारवैः पादबन्धनैः॥
</Sloka_2.9.75>
<Sloka_2.9.76>
अजा छागी शुभच्छागबस्तच्छगलका अजे।
मेढ्रोरभ्रोरणोर्णायु मेष वृष्णय एडके॥
</Sloka_2.9.76>
<Sloka_2.9.77>
उष्ट्रोरभ्राजवृन्दे स्यादौष्ट्रकौरभ्रकाजकम्।
चक्रीवन्तस्तु वालेया रासभा गर्दभाः खराः॥
</Sloka_2.9.77>
<Sloka_2.9.78>
वैदेहकः सार्थवाहो नैगमो वाणिजो वणिक्।
पण्याजीवो ह्यापणिकः क्रयविक्रयिकश्च सः॥
</Sloka_2.9.78>
<Sloka_2.9.79>
विक्रेता स्याद्विक्रयिकः क्रायकक्रयिकौ समौ।
वाणिज्यं तु वणिज्या स्यान्मूल्यं वस्नोऽप्यवक्रयः॥
</Sloka_2.9.79>
<Sloka_2.9.80>
नीवी परिपणो मूलधनं लाभोऽधिकं फलम्।
परिदानं परीवर्तो नैमेयनियमावपि॥
</Sloka_2.9.80>
<Sloka_2.9.81>
पुमानुपनिधिर्न्यासः प्रतिदानं तदर्पणम्।
क्रये प्रसारितं क्रय्यं क्रेयं क्रेतव्यमात्रके॥
</Sloka_2.9.81>
<Sloka_2.9.82>
विक्रेयं पणितव्यं च पण्यं क्रय्यादयस्त्रिषु।
क्लीबे सत्यापनं सत्यङ्कारः सत्याकृतिः स्त्रियाम्॥
</Sloka_2.9.82>
<Sloka_2.9.83>
विपणो विक्रयः संख्याः संख्येये ह्यादश त्रिषु।
विंशत्याद्याः सदैकत्वे सर्वाः संख्येयसंख्ययोः॥
</Sloka_2.9.83>
<Sloka_2.9.84>
संख्यार्थे द्विबहुत्वे स्तस्तासु चानवतेः स्त्रियः।
पङ्क्तेः शतसहस्रादि क्रमाद्दशगुणोत्तरम्॥
</Sloka_2.9.84>
<Sloka_2.9.85>
यौतवं द्रुवयं पाय्यमिति मानार्थकं त्रयम्।
मानं तुलाङ्गुलिप्रस्थैर्गुञ्जाः पञ्जाद्यमाषकः॥
</Sloka_2.9.85>
<Sloka_2.9.86>
ते षोडशाक्षः कर्षोऽस्त्री पलं कर्षचतुष्टयम्।
सुवर्णबिस्तौ हेम्नोऽक्षे कुरुबिस्तस्तु तत्पले॥
</Sloka_2.9.86>
<Sloka_2.9.87>
तुला स्त्रियां पलशतं भारः स्याद्विंशतिस्तुलाः।
आचितो दश भाराः स्युः शाकटो भार आचितः॥
</Sloka_2.9.87>
<Sloka_2.9.88>
कार्षापणः कार्षिकः स्यात् कार्षिके ताम्रिके पणः।
अस्त्रियामाढकद्रोणौ खारी वाहो निकुञ्चकः॥
</Sloka_2.9.88>
<Sloka_2.9.89>
कुडवः प्रस्थ इत्याद्याः परिमाणार्थकाः पृथक्।
पादस्तुरीयो भागः स्यादंशभागौ तु वण्टके॥
</Sloka_2.9.89>
<Sloka_2.9.90>
द्रव्यं वित्तं स्वापतेयं रिक्थमृक्थं धनं वसु।
हिरण्यं द्रविणं द्युम्नमर्थरैविभवा अपि॥
</Sloka_2.9.90>
<Sloka_2.9.91>
स्यात्कोशश्च हिरण्यं च हेमरूप्ये कृताकृते।
ताभ्यां यदन्यत्तत्कुप्यं रूप्यं तद्द्वयमाहतम्॥
</Sloka_2.9.91>
<Sloka_2.9.92>
गारुत्मतं मरकतमश्मगर्भो हरिन्मणिः।
शोणरत्नं लोहितकः पद्मरागोऽथ मौक्तिकम्॥
</Sloka_2.9.92>
<Sloka_2.9.93>
मुक्ताथ विद्रुमः पुंसि प्रवालं पुन्नपुंसकम्।
रत्नं मणिर्द्वयोरश्मजातौ मुक्तादिकेऽपि च॥
</Sloka_2.9.93>
<Sloka_2.9.94>
स्वर्णं सुवर्णं कनकं हिरण्यं हेमकाटकम्।
तपनीयं शातकुम्भं गाङ्गेयं  भर्म कर्बुरम्॥
</Sloka_2.9.94>
<Sloka_2.9.95>
चामीकरं जातरूपं महारजतकाञ्चने।
रुक्मं कार्तस्वरं जाम्बूनदमष्टापदोऽस्त्रियाम्॥
</Sloka_2.9.95>
<Sloka_2.9.96>
अलङ्कारसुवर्णं यच्छृङ्गीकनकमित्यदः।
दुर्वर्णं रजतं रूप्यं खर्जूरं श्वेतमित्यपि॥
</Sloka_2.9.96>
<Sloka_2.9.97>
रीतिः स्त्रियामारकूटो न स्त्रियामथ ताम्रकम्।
शुल्बं म्लेच्छमुखं द्व्यष्टवरिष्टोदुम्बराणि च॥
</Sloka_2.9.97>
<Sloka_2.9.98>
लोहोऽस्त्री शस्त्रकं तीक्ष्णं पिण्डं कालायसायसी।
अश्मसारोऽथ मण्डूरं सिंहाणमपि तन्मले॥
</Sloka_2.9.98>
<Sloka_2.9.99>
सर्वं च तैजसं लौहं विकारस्त्वयसः कुशी।
क्षारः काचोऽथ चपलो रसः सूतश्च पारदे॥
</Sloka_2.9.99>
<Sloka_2.9.100>
गवलं माहिषं शृङ्गमभ्रकं गिरिजामले।
स्रोतोञ्जनं तु सौवीरं कापोताञ्जनयामुने॥
</Sloka_2.9.100>
<Sloka_2.9.101>
तुत्थाञ्जनं शिखिग्रीवं वितुन्नकमयूरके।
कर्परी दार्विकाक्वाथोद्भवं तुत्थं रसाञ्जनम्॥
</Sloka_2.9.101>
<Sloka_2.9.102>
रसगर्भं तार्क्ष्यशैलं गन्धाश्मनि तु गन्धिकः।
सौगन्धिकश्च चक्षुष्याकुलाल्यौ तु कुलत्थिका॥
</Sloka_2.9.102>
<Sloka_2.9.103>
रीतिपुष्पं पुष्पकेतु पुष्पकं कुसुमाञ्जनम्।
पिञ्जरं पीतनं तालमालं च हरितालके॥
</Sloka_2.9.103>
<Sloka_2.9.104>
गैरेयमर्थ्यं गिरिजमश्मजं च शिलाजतु।
वोलगन्धरसप्राणपिण्डगोपरसाः समाः॥
</Sloka_2.9.104>
<Sloka_2.9.105>
डिण्डीरोऽब्धिकफः फेनः सिन्दूरं नागसंभवम्।
नागसीसकयोगेष्टवप्राणि त्रपु पिञ्चटम्॥
</Sloka_2.9.105>
<Sloka_2.9.106>
रङ्गवङ्गे अथ पिचुस्तूलोऽथ कमलोत्तरम्।
स्यात्कुसुम्भं वह्निशिखं महारजनमित्यपि॥
</Sloka_2.9.106>
<Sloka_2.9.107>
मेषकम्बल ऊर्णायुः शशोर्णं शशलोमनि।
मधु क्षौद्रं माक्षिकादि मधूच्छिष्टं तु सिक्थकम्॥
</Sloka_2.9.107>
<Sloka_2.9.108>
मनःशिला मनोगुप्ता मनोह्वा नागजिह्विका।
नैपाली कुनटी गोला यवक्षारो यवाग्रजः॥
</Sloka_2.9.108>
<Sloka_2.9.109>
पाक्योऽथ सर्जिकाक्षारः कापोतः सुखवर्चकः।
सौवर्चलं स्याद्रुचकं त्वक्क्षीरी वंशरोचना॥
</Sloka_2.9.109>
<Sloka_2.9.110>
शिग्रुजं श्वेतमरिचं मोरटं मूलमैक्षवम्।
ग्रन्थिकं पिप्पलीमूलं चटकाशिर इत्यपि॥
</Sloka_2.9.110>
<Sloka_2.9.111>
गोलोमी भूतकेशो ना पत्राङ्गं रक्तचन्दनम्।
त्रिकटु त्र्यूषणं व्योषं त्रिफला तु फलत्रिकम्॥
</Sloka_2.9.111>
 इति वैश्यवर्गः

 अथ शूद्रवर्गः
<Sloka_2.10.1>
शूद्राश्चावरवर्णाश्च वृषलाश्च जघन्यजाः।
आचण्डालात्तु सङ्कीर्णा अम्बष्ठकरणादयः॥
</Sloka_2.10.1>
<Sloka_2.10.2>
शूद्राविशोस्तु करणोऽम्बष्ठो वैश्याद्विजन्मनोः।
शूद्राक्षत्रिययोरुग्रो मागधः क्षत्रियाविशोः॥
</Sloka_2.10.2>
<Sloka_2.10.3>
माहिष्योऽर्याक्षत्रिययोः क्षत्तार्याशूद्रयोः सुतः।
ब्राह्मण्यां क्षत्रियात्सूतस्तस्यां वैदेहको विशः॥
</Sloka_2.10.3>
<Sloka_2.10.4>
रथकारस्तु माहिष्यात्करण्यां यस्य संभवः।
स्याच्चण्डालस्तु जनितो ब्राह्मण्यां वृषलेन यः॥
</Sloka_2.10.4>
<Sloka_2.10.5>
कारुः शिल्पी संहतैस्तैर्द्वयोः श्रेणिः सजातिभिः।
कुलकः स्यात्कुलश्रेष्ठी मालाकारस्तु मालिकः॥
</Sloka_2.10.5>
<Sloka_2.10.6>
कुम्भकारः कुलालः स्यात्पलगण्डस्तु लेपकः।
तन्तुवायः कुविन्दः स्यात्तुन्नवायस्तु सौचिकः॥
</Sloka_2.10.6>
<Sloka_2.10.7>
रङ्गाजीवश्चित्रकरः शस्त्रमार्जोऽसि धावकः।
पादकृच्चर्मकारः स्याद्व्योकारो लोहकारकः॥
</Sloka_2.10.7>
<Sloka_2.10.8>
नाडिन्धमः स्वर्णकारः कलादो रुक्मकारकः।
स्याच्छाङ्खिकः काम्बविकः शौल्बिकस्ताम्रकुट्टकः॥
</Sloka_2.10.8>
<Sloka_2.10.9>
तक्षा तु वर्धकिस्त्वष्टा रथकारस्तु काष्ठतट्।
ग्रामाधीनो ग्रामतक्षः कौटतक्षोऽनधीनकः॥
</Sloka_2.10.9>
<Sloka_2.10.10>
क्षुरी मुण्डी दिवाकीर्तिनापितान्तावसायिनः।
निर्णेजकः स्याद्रजकः शौण्डिको मण्डहारकः॥
</Sloka_2.10.10>
<Sloka_2.10.11>
जाबालः स्यादजाजीवो देवाजीवस्तु देवलः।
स्यान्माया शाम्बरी मायाकारस्तु प्रतिहारकः॥
</Sloka_2.10.11>
<Sloka_2.10.12>
शैलालिनस्तु शैलूषा जायाजीवाः कृशाश्विनः।
भरता इत्यपि नटाश्चारणास्तु कुशीलवाः॥
</Sloka_2.10.12>
<Sloka_2.10.13>
मार्दङ्गिका मौरजिकाः पाणिवादास्तु पाणिघाः।
वेणुध्माः स्युर्वैणविका वीणावादास्तु वैणिकाः॥
</Sloka_2.10.13>
<Sloka_2.10.14>
जीवान्तकः शाकुनिको द्वौ वागुरिकजालिकौ।
वैतंसिकः कौटिकश्च मांसिकश्च समं त्रयम्॥
</Sloka_2.10.14>
<Sloka_2.10.15>
भृतको भृतिभुक्कर्मकरो वैतनिकोऽपि सः।
वार्तावहो वैवधिको भारवाहस्तु भारिकः॥
</Sloka_2.10.15>
<Sloka_2.10.16>
विवर्णः पामरो नीचः प्राकृतश्च पृथग्जनः।
निहीनोऽपसदो जाल्मः क्षुल्लकश्चेतरश्च सः॥
</Sloka_2.10.16>
<Sloka_2.10.17>
भृत्ये दासेरदासेयदासगोप्यकचेटकाः।
नियोज्यकिङ्करप्रैष्यभुजिष्यपरिचारकाः॥
</Sloka_2.10.17>
<Sloka_2.10.18>
पराचितपरिस्कन्दपरजातपरैधिताः।
मान्दस्तुन्दपरिमृज आलस्यः शीतकोऽलसोऽनुष्णः॥
</Sloka_2.10.18>
<Sloka_2.10.19>
दक्षे तु चतुरपेशलपटवः सूत्थान उष्णश्च।
चण्डालप्लवमातङ्गदिवाकीर्तिजनङ्गमाः॥
</Sloka_2.10.19>
<Sloka_2.10.20>
निषादश्वपचावन्तेवासिचाण्डालपुक्कसाः।
भेदाः किरातशबरपुलिन्दा म्लेच्छजातयः॥
</Sloka_2.10.20>
<Sloka_2.10.21>
व्याधो मृगवधाजीवो मृगयुर्लुब्धकोऽपि सः।
कौलेयकः सारमेयः कुक्कुरो मृगदंशकः॥
</Sloka_2.10.21>
<Sloka_2.10.22>
शुनको भषकः श्वा स्यादलर्कस्तु स योगितः।
श्वा विश्वकद्रुर्मृगयाकुशलः सरमा शुनी॥
</Sloka_2.10.22>
<Sloka_2.10.23>
विट्चरः सूकरो ग्राम्यो वर्करस्तरुणः पशुः।
आच्छोदनं मृगव्यं स्यादाखेटोमृगया स्त्रियाम्॥
</Sloka_2.10.23>
<Sloka_2.10.24>
दक्षिणारुर्लुब्धयोगाद्दक्षिणेर्मा कुरङ्गकः।
चौरैकागारिकस्तेनदस्युतस्करमोषकाः॥
</Sloka_2.10.24>
<Sloka_2.10.25>
प्रतिरोधिपरास्कन्दिपाटच्चरमलिम्लुचाः।
चौरिका स्तैन्यचोर्ये च स्तेयं लोप्त्रं तु तद्धने॥
</Sloka_2.10.25>
<Sloka_2.10.26>
वीतंसस्तूपकरणं बन्धने मृगपक्षिणाम्।
उन्माथः कूटयन्त्रं स्याद्वागुरा मृगबन्धनी॥
</Sloka_2.10.26>
<Sloka_2.10.27>
शुल्बं वराटकं स्त्री तु रज्जुस्त्रिषु वटी गुणः।
उद्घाटनं घटीयन्त्रं सलिलोद्वाहनं प्रहेः॥
</Sloka_2.10.27>
<Sloka_2.10.28>
पुंसि वेमा वायदण्डः सूत्राणि नरि तन्तवः।
वाणिर्व्यूतिः स्त्रियौ तुल्ये पुस्तं लेप्यादिकर्मणि॥
</Sloka_2.10.28>
<Sloka_2.10.29>
पाञ्चालिका पुत्रिका स्याद्वस्त्रदन्तादिभिः कृता।
जतुत्रपुविकारे तु जातुषं त्रापुषं त्रिषु।
पिटकः पेटकः पेटा मञ्जूषाथ विहङ्गिका॥
</Sloka_2.10.29>
<Sloka_2.10.30>
भारयष्टिस्तदालम्बि शिक्यं काचोऽथ पादुका।
पादूरुपानत्स्त्री सैवानुपदीना पदायता॥
</Sloka_2.10.30>
<Sloka_2.10.31>
नध्री वध्री वरत्रा स्यादश्वादेस्ताडनी कशा।
चाण्डालिका तु कण्डोलवीणा चण्डालवल्लकी॥
</Sloka_2.10.31>
<Sloka_2.10.32>
नाराची स्यादेषणिका शाणस्तु निकषः कषः।
व्रश्चनःपत्रपरशुरीषिका तूलिका समे॥
</Sloka_2.10.32>
<Sloka_2.10.33>
तैजसावर्तनी मूषा भस्त्रा चर्मप्रसेविका।
आस्फोटनी वेधनिका कृपाणी कर्तरी समे॥
</Sloka_2.10.33>
<Sloka_2.10.34>
वृक्षादनी वृक्षभेदी टङ्कः पाषाणदारणः।
क्रकचोऽस्त्री करपत्रमारा चर्मप्रभेदिका॥
</Sloka_2.10.34>
<Sloka_2.10.35>
सूर्मी स्थूणायःप्रतिमा शिल्पं कर्म कलादिकम्।
प्रतिमानं प्रतिबिम्बं प्रतिमा प्रतियातना प्रतिच्छाया॥
</Sloka_2.10.35>
<Sloka_2.10.36>
प्रतिकृतिरर्चा पुंसि प्रतिनिधिरुपमोपमानं स्यात्।
वाच्यलिङ्गाः समस्तुल्यः सदृक्षः सदृशः सदृक्॥
</Sloka_2.10.36>
<Sloka_2.10.37>
साधारणः समानश्च स्युरुत्तरपदे त्वमी।
निभसङ्काशनीकाशप्रतीकाशोपमादयः॥
</Sloka_2.10.37>
<Sloka_2.10.38>
कर्मण्या तु विधाभृत्याभृतयो भर्म वेतनम्।
भरण्यं भरणं मूल्यं निर्वेशः पण इत्यपि॥
</Sloka_2.10.38>
<Sloka_2.10.39>
सुरा हलिप्रिया हाला परिस्रुद्वरुणात्मजा।
गन्धोत्तमाप्रसन्नेराकादम्बर्यः परिस्रुता॥
</Sloka_2.10.39>
<Sloka_2.10.40>
मदिरा कश्यमद्ये चाप्यवदंशस्तु भक्षणम्।
शुण्डापानं मदस्थानं मधुवारा मधुक्रमाः॥
</Sloka_2.10.40>
<Sloka_2.10.41>
मध्वासवो माधवको मधु माध्वीकमद्वयोः।
मैरेयमासवः सीधुर्मेन्दको जगलः समौ॥
</Sloka_2.10.41>
<Sloka_2.10.42>
सन्धानं स्यादभिषवः किण्वं पुंसि तु नग्नहूः।
कारोत्तरः सुरामण्ड आपानं पानगोष्ठिका॥
</Sloka_2.10.42>
<Sloka_2.10.43>
चषकोऽस्त्री पानपात्रं सरकोऽप्यनुतर्षणम्।
धूर्तोऽक्षदेवी कितवोऽक्षधूर्तो द्यूतकृत्समाः॥
</Sloka_2.10.43>
<Sloka_2.10.44>
स्युर्लग्नकाः प्रतिभुवः सभिका द्यूतकारकाः।
द्यूतोऽस्त्रियामक्षवती कैतवं पण इत्यपि॥
</Sloka_2.10.44>
<Sloka_2.10.45>
पणोऽक्षेषु ग्लहोऽक्षास्तु देवनाः पाशकाश्च ते।
परिणायस्तु शारीणां समन्तान्नयने स्त्रियाम्॥
</Sloka_2.10.45>
<Sloka_2.10.46>
अष्टापदं शारिफलं प्राणिवृत्तं समाह्वयः।
उक्ता भूरिप्रयोगत्वादेकस्मिन्येऽत्र यौगिकाः।
ताद्धर्म्यादन्यतो वृत्तावूह्या लिङ्गान्तरेऽपि ते॥
</Sloka_2.10.46>
 इति शूद्रवर्गः
<Sloka_2.10.47>
इत्यमरसिंहकृतौ नामलिङ्गानुशासने।
द्वितीयकाण्डो भूम्यादिः साङ्ग एव समर्थितः॥
</Sloka_2.10.47>
</kANda_2>
<kANda_3>
श्री-अमरसिंहविरचितं नामलिङ्गानुशासनम्॥
तृतीयं काण्डम्।
वर्गभेदाः ।
<Sloka_3.1.1>
विशेष्यनिघ्नैः सङ्कीर्णैर्नानार्थैरव्ययैरपि।
लिङ्गादिसंग्रहैर्वर्गाः सामान्ये वर्गसंश्रयाः॥
</Sloka_3.1.1>
परिभाषा
<Sloka_3.1.2>
स्त्रीदाराद्यैर्यद्विशेष्यं यादृशैः प्रस्तुतं पदैः।
गुणद्रव्यक्रियाशब्दास्तथा स्युस्तस्य भेदकाः॥
</Sloka_3.1.2>
अथ विशेष्यनिघ्नवर्गः
<Sloka_3.1.3>
सुकृती पुण्यवान्धन्यो महेच्छस्तु महाशयः।
हृदयालुः सुहृदयो महोत्साहो महोद्यमः॥
</Sloka_3.1.3>
<Sloka_3.1.4>
प्रवीणे निपुणाभिज्ञविज्ञनिष्णातशिक्षिताः।
वैज्ञानिकः कृतमुखः कृती कुशल इत्यपि॥
</Sloka_3.1.4>
<Sloka_3.1.5>
पूज्यः प्रतीक्ष्यः सांशयिकः संशयापन्नमानसः।
दक्षिणीयो दक्षिणार्हस्तत्र दक्षिण्य इत्यपि॥
</Sloka_3.1.5>
<Sloka_3.1.6>
स्युर्वदान्यस्थूललक्ष्यदानशौण्डा बहुप्रदे।
जैवातृकः स्यादायुष्मानन्तर्वाणिस्तु शास्त्रवित्॥
</Sloka_3.1.6>
<Sloka_3.1.7>
परीक्षकः कारणिको वरदस्तु समर्धकः।
हर्षमाणो विकुर्वाणः प्रमना हृष्टमानसः॥
</Sloka_3.1.7>
<Sloka_3.1.8>
दुर्मना विमना अन्तर्मनाः स्यादुत्क उन्मनाः।
दक्षिणे सरलोदारौ सुकलो दातृभोक्तरि॥
</Sloka_3.1.8>
<Sloka_3.1.9>
तत्परे प्रसितासक्ताविष्टार्थोद्युक्त उत्सुकः।
प्रतीते प्रथितख्यातवित्तविज्ञातविश्रुताः॥
</Sloka_3.1.9>
<Sloka_3.1.10>
गुणैः प्रतीते तु कृतलक्षणाहतलक्षणौ।
इभ्य आढ्यो धनी स्वामी त्वीश्वरः पतिरीशिता॥
</Sloka_3.1.10>
<Sloka_3.1.11>
अधिभूर्नायको नेता प्रभुः परिवृढोऽधिपः।
अधिकर्द्धिः समृद्धः स्यात्कुटुम्बव्यापृतस्तु यः॥
</Sloka_3.1.11>
<Sloka_3.1.12>
स्यादभ्यागारिकस्तस्मिन्नुपाधिश्च पुमानयम्।
वराङ्गरूपोपेतो यः सिंहसंहननो हि सः॥
</Sloka_3.1.12>
<Sloka_3.1.13>
निवार्यः कार्यकर्ता यः सम्पन्नः सत्वसम्पदा।
अवाचि मूकोऽथ मनोजवसः पितृसन्निभः॥
</Sloka_3.1.13>
<Sloka_3.1.14>
सत्कृत्यालङ्कृतां कन्यां यो ददाति स कूकुदः।
लक्ष्मीवान्लक्ष्मणः श्रीलः श्रीमान्स्निग्धस्तु वत्सलः॥
</Sloka_3.1.14>
<Sloka_3.1.15>
स्याद्दयालुः कारुणिकः कृपालुः सूरतस्समाः।
स्वतन्त्रोऽपावृतः स्वैरी स्वच्छन्दो निरवग्रहः॥
</Sloka_3.1.15>
<Sloka_3.1.16>
परतन्त्रः पराधीनः परवान्नाथवानपि।
अधीनो निघ्न आयत्तोऽस्वच्छन्दो गृह्यकोऽप्यसौ॥
</Sloka_3.1.16>
<Sloka_3.1.17>
खलपूः स्याद्बहुकरो दीर्घसूत्रश्चिरक्रियः।
जाल्मोऽसमीक्ष्यकारी स्यात्कुण्ठो मन्दः क्रियासु यः॥
</Sloka_3.1.17>
<Sloka_3.1.18>
कर्मक्षमोऽलङ्कर्माणः क्रियावान्कर्मसूद्यतः।
स कार्मः कर्मशीलो यः कर्मशूरस्तु कर्मठः॥
</Sloka_3.1.18>
<Sloka_3.1.19>
भरण्यभुक्कर्मकरः कर्मकारस्तु तत्क्रियः।
अपस्नातो मृतस्नात आमिषाशी तु शौष्कुलः॥
</Sloka_3.1.19>
<Sloka_3.1.20>
बुभुक्षितः स्यात्क्षुधितो जिघत्सुरशनायितः।
परान्नः परपिण्डादो भक्षको घस्मरोऽद्भरः॥
</Sloka_3.1.20>
<Sloka_3.1.21>
आद्यूनः स्यादौदरिको विजिगीषाविवर्जिते।
उभौ त्वात्मम्भरिः कुक्षिम्भरिः स्वोदरपूरके॥
</Sloka_3.1.21>
<Sloka_3.1.22>
सर्वान्नीनस्तु सर्वान्नभोजी गृध्नुस्तु  गर्धनः।
लुब्धोऽभिलाषुकस्तृष्णक्समौ लोलुपलोलुभौ॥
</Sloka_3.1.22>
<Sloka_3.1.23>
सोन्मादस्तून्मदिष्णुः स्यादविनीतः समुद्धतः।
मत्ते शौण्डोत्कटक्षीबाः कामुके कमितानुकः॥
</Sloka_3.1.23>
<Sloka_3.1.24>
कम्रः कामयिताभीकः कमनः कामनोऽभिकः।
विधेयो विनयग्राही वचनेस्थित आश्रवः॥
</Sloka_3.1.24>
<Sloka_3.1.25>
वश्यः प्रणेयो निभृतविनीतप्रश्रिताः समाः।
धृष्टे धृष्णग्वियातश्च प्रगल्भः प्रतिभान्विते॥
</Sloka_3.1.25>
<Sloka_3.1.26>
स्यादधृष्टे तु शालीनो विलक्षो विस्मयान्विते।
अधीरे कातरस्त्रस्ते भीरुभीरुकभीलुकाः॥
</Sloka_3.1.26>
<Sloka_3.1.27>
आशंसुराशंसितरि गृहयालुर्ग्रहीतरि।
श्रद्धालुः श्रद्धया युक्ते पतयालुस्तु पातुके॥
</Sloka_3.1.27>
<Sloka_3.1.28>
लज्जाशीलेऽपत्रपिष्णुर्वन्दारुरभिवादके।
शरारुर्घातुको हिंस्रः स्याद्वर्धिष्णुस्तु वर्द्धनः॥
</Sloka_3.1.28>
<Sloka_3.1.29>
उत्पतिष्णुस्तूत्पतितालङ्करिष्णुस्तु मण्डनः।
भूष्णुर्भविष्णुर्भविता वर्तिष्णुर्वर्तनः समौ॥
</Sloka_3.1.29>
<Sloka_3.1.30>
निराकरिष्णुः क्षिप्नुः स्यात्सान्द्रस्निग्धस्तु मेदुरः।
ज्ञाता तु विदुरो विन्दुर्विकासी तु विकस्वरः॥
</Sloka_3.1.30>
<Sloka_3.1.31>
विसृत्वरो विसृमरः प्रसारी च विसारिणि।
सहिष्णुः सहनः क्षन्ता तितिक्षुः क्षमिता क्षमी॥
</Sloka_3.1.31>
<Sloka_3.1.32>
क्रोधनोऽमर्षणः कोपी चण्डस्त्वत्यन्तकोपनः।
जागरूको जागरिता घूर्णितः प्रचलायितः॥
</Sloka_3.1.32>
<Sloka_3.1.33>
स्वप्नक्शयालुर्निद्रालुर्निद्राणशयितौ समौ।
पराङ्मुखः पराचीनः स्यादवाङप्यधोमुखः॥
</Sloka_3.1.33>
<Sloka_3.1.34>
देवानञ्चति देवद्र्यङ्विष्वद्र्यङ्विष्वगञ्चति।
यस्सहाञ्चति सध्र्यङ्स स तिर्यङ्यस्तिरोऽञ्चति॥
</Sloka_3.1.34>
<Sloka_3.1.35>
वदो वदावदो वक्ता वागीशो वाक्पतिस्समौ।
वाचोयुक्तिपटुर्वाग्मी वावदूकोऽतिवक्तरि॥
</Sloka_3.1.35>
<Sloka_3.1.36>
स्याज्जल्पाकस्तु वाचालो वाचाटो बहुगर्ह्यवाक्।
दुर्मुखे मुखराबद्धमुखौ शक्लः प्रियम्वदे॥
</Sloka_3.1.36>
<Sloka_3.1.37>
लोहलः स्यादस्फुटवाग्गर्ह्यवादी तु कद्वदः।
समौ कुवादकुचरौ स्यादसौम्यस्वरोऽस्वरः॥
</Sloka_3.1.37>
<Sloka_3.1.38>
रवणः शब्दनो नान्दीवादी नान्दीकरः समौ।
जडोऽज्ञ एडमूकस्तु वक्तुं श्रोतुमशिक्षिते॥
</Sloka_3.1.38>
<Sloka_3.1.39>
तूष्णींशीलस्तु तूष्णीको नग्नोऽवासा दिगम्बरे।
निष्कासितोऽवकृष्टः स्यादपध्वस्तस्तु धिक्कृतः॥
</Sloka_3.1.39>
<Sloka_3.1.40>
आत्तगर्वोऽभिभूतः स्याद्दापितः साधितः समौ।
प्रत्यादिष्टो निरस्तः स्यात्प्रत्याख्यातो निराकृतः॥
</Sloka_3.1.40>
<Sloka_3.1.41>
निकृतः स्याद्विप्रकृतो विप्रलब्धस्तु वञ्चितः।
मनोहतः प्रतिहतः प्रतिबद्धो हतश्च सः॥
</Sloka_3.1.41>
<Sloka_3.1.42>
अधिक्षिप्तः प्रतिक्षिप्तो बद्धे कीलितसंयतौ।
आपन्न आपत्प्राप्तः स्यात्कान्दिशीको भयद्रुतः॥
</Sloka_3.1.42>
<Sloka_3.1.43>
आक्षारितः क्षारितोऽभिशस्ते सङ्कसुकोऽस्थिरे।
व्यसनार्तोपरक्तौ द्वौ विहस्तव्याकुलौ समौ॥
</Sloka_3.1.43>
<Sloka_3.1.44>
विक्लवो विह्वलः स्यात्तु विवशोऽरिष्टदुष्टधीः।
कश्यः कश्यार्हे सन्नद्धे त्वाततायी वधोद्यते॥
</Sloka_3.1.44>
<Sloka_3.1.45>
द्वेष्ये त्वक्षिगतो वध्यः शीर्षच्छेद्य इमौ समौ।
विष्यो विषेण यो वध्यो मुसल्यो मुसलेन यः॥
</Sloka_3.1.45>
<Sloka_3.1.46>
शिश्विदानोऽकृष्णकर्मा चपलश्चिकुरः समौ।
दोषैकदृक्पुरोभागी निकृतस्त्वनृजुः शठः॥
</Sloka_3.1.46>
<Sloka_3.1.47>
कर्णेजपः सूचकः स्यात्पिशुनो दुर्जनः खलः।
नृशंसो घातुकः क्रूरः पापो धूर्तस्तु वञ्चकः॥
</Sloka_3.1.47>
<Sloka_3.1.48>
अज्ञे मूढयथाजातमूर्खवैधेयबालिशाः।
कदर्ये कृपणक्षुद्रकिम्पचानमितम्पचाः॥
</Sloka_3.1.48>
<Sloka_3.1.49>
निःस्वस्तु दुर्विधो दीनो दरिद्रो दुर्गतोऽपि सः।
वनीयको याचनको मार्गणो याचकार्थिनौ॥
</Sloka_3.1.49>
<Sloka_3.1.50>
अहङ्कारवानहंयुः शुभंयुस्तु शुभान्वितः।
दिव्योपपादुका देवा नृगवाद्या जरायुजाः॥
</Sloka_3.1.50>
<Sloka_3.1.51>
स्वेदजाः कृमिदंशाद्याः पक्षिसर्पादयोऽण्डजाः।
उद्भिदस्तरुगुल्माद्या उद्भिदुद्भिज्जमुद्भिदम्॥
</Sloka_3.1.51>
<Sloka_3.1.52>
सुन्दरं रुचिरं चारु सुषमं साधु शोभनम्।
कान्तं मनोरमं रुच्यं मनोज्ञं मञ्जु मञ्जुलम्॥
</Sloka_3.1.52>
<Sloka_3.1.53>
तदासेचनकं तृप्तेर्नास्त्यन्तो यस्य दर्शनात्।
अभीष्टेऽभीप्सितं हृद्यं दयितं वल्लभं प्रियम्॥
</Sloka_3.1.53>
<Sloka_3.1.54>
निकृष्टप्रतिकृष्टार्वरेफयाप्यावमाधमाः।
कुपूयकुत्सितावद्यखेटगर्ह्याणकाः समाः॥
</Sloka_3.1.54>
<Sloka_3.1.55>
मलीमसं तु मलिनं कच्चरं मलदूषितम्।
पूतं पवित्रं मेध्यं च वीध्रं तु विमलार्थकम्॥
</Sloka_3.1.55>
<Sloka_3.1.56>
निर्णिक्तं शोधितं मृष्टं निःशोध्यमनवस्करम्।
असारं फल्गु शून्यं तु वशिकं तुच्छरिक्तके॥
</Sloka_3.1.56>
<Sloka_3.1.57>
क्लीबे प्रधानं प्रमुखप्रवेकानुत्तमोत्तमाः।
मुख्यवर्यवरेण्याश्च प्रवर्होऽनवरार्ध्यवत्॥
</Sloka_3.1.57>
<Sloka_3.1.58>
परार्ध्याग्रप्राग्रहरप्राग्र्याग्र्याग्रीयमग्रियम्।
श्रेयाञ्श्रेष्ठः पुष्कलः स्यात्सत्तमश्चातिशोभने॥
</Sloka_3.1.58>
<Sloka_3.1.59>
स्युरुत्तरपदे व्याघ्रपुङ्गवर्षभकुञ्जराः।
सिंहशार्दूलनागाद्याः पुंसि श्रेष्ठार्थगोचराः॥
</Sloka_3.1.59>
<Sloka_3.1.60>
अप्राग्र्यं द्वयहीने द्वे अप्रधानोपसर्जने।
विशङ्कटं पृथु बृहद्विशालं पृथुलं महत्॥
</Sloka_3.1.60>
<Sloka_3.1.61>
वड्रोरुविपुलं पीनपीव्नी तु स्थूलपीवरे।
स्तोकाल्पक्षुल्लकाः सूक्ष्मं श्लक्ष्णं दभ्रं कृशं तनु॥
</Sloka_3.1.61>
<Sloka_3.1.62>
स्त्रियां मात्रा त्रुटिः पुंसि लवलेशकणाणवः।
अत्यल्पेऽल्पिष्ठमल्पीयः कनीयोऽणीय इत्यपि॥
</Sloka_3.1.62>
<Sloka_3.1.63>
प्रभूतं प्रचुरं प्राज्यमदभ्रं बहुलं बहु।
पुरुहूः पुरु भूयिष्ठं स्फारं भूयश्च भूरि च॥
</Sloka_3.1.63>
<Sloka_3.1.64>
परःशताद्यास्ते येषां परा संख्या शतादिकात्।
गणनीये तु गणेयं संख्याते गणितमथ समं सर्वम्॥
</Sloka_3.1.64>
<Sloka_3.1.65>
विश्वमशेषं कृत्स्नं समस्तनिखिलाखिलानि निःशेषम्।
समग्रं सकलं पूर्णमखण्डं स्यादनूनके॥
</Sloka_3.1.65>
<Sloka_3.1.66>
घनं निरन्तरं सान्द्रं पेलवं विरलं तनु।
समीपे निकटासन्नसन्निकृष्टसनीडवत्॥
</Sloka_3.1.66>
<Sloka_3.1.67>
सदेशाभ्याशसविधसमर्यादसवेशवत्।
उपकण्ठान्तिकाभ्यर्णाभ्यग्रा अप्यभितोऽव्ययम्॥
</Sloka_3.1.67>
<Sloka_3.1.68>
संसक्ते त्वव्यवहितमपदान्तरमित्यपि।
नेदिष्ठमन्तिकतमं स्याद्दूरं विप्रकृष्टकम्॥
</Sloka_3.1.68>
<Sloka_3.1.69>
दवीयश्च दविष्ठं च सुदूरं दीर्घमायतम्।
वर्तुलं निस्तलं वृत्तं बन्धुरं तून्नतानतम्॥
</Sloka_3.1.69>
<Sloka_3.1.70>
उच्चप्रांशून्नतोदग्रोच्छ्रितास्तुङ्गेऽथ वामने।
न्यङ्नीचखर्वह्रस्वाः स्युरवाग्रेऽवनतानते॥
</Sloka_3.1.70>
<Sloka_3.1.71>
अरालं वृजिनं जिह्ममूर्मिमत्कुञ्चितं नतम्।
आविद्धं कुटिलं भुग्नं वेल्लितं वक्रमित्यपि॥
</Sloka_3.1.71>
<Sloka_3.1.72>
ऋजावजिह्मप्रगुणौ व्यस्ते त्वप्रगुणाकुलौ।
शाश्वतस्तु ध्रुवो नित्यसदातनसनातनाः॥
</Sloka_3.1.72>
<Sloka_3.1.73>
स्थास्नुः स्थिरतरः स्थेयानेकरूपतया तु यः।
कालव्यापी स कूटस्थः स्थावरो जङ्गमेतरः॥
</Sloka_3.1.73>
<Sloka_3.1.74>
चरिष्णु जङ्गमचरं त्रसमिङ्गं चराचरम्।
चलनं कम्पनं कम्प्रं चलं लोलं चलाचलम्॥
</Sloka_3.1.74>
<Sloka_3.1.75>
चञ्चलं तरलं चैव पारिप्लवपरिप्लवे।
अतिरिक्तः समधिको दृढसन्धिस्तु संहतः॥
</Sloka_3.1.75>
<Sloka_3.1.76>
खक्खटं कठिनं क्रूरं कठोरं निष्ठुरं दृढम्।
जरठं मूर्तिमन्मूर्तं प्रवृद्धं प्रौढमेधितम्॥
</Sloka_3.1.76>
<Sloka_3.1.77>
पुराणे प्रतनप्रत्नपुरातनचिरन्तनाः।
प्रत्यग्रोऽभिनवो नव्यो नवीनो नूतनो नवः॥
</Sloka_3.1.77>
<Sloka_3.1.78>
नूत्नश्च सुकुमारं तु कोमलं मृदुलम्मृदु।
अन्वगन्वक्षमनुगेऽनुपदं क्लीबमव्ययम्॥
</Sloka_3.1.78>
<Sloka_3.1.79>
प्रत्यक्षं स्यादैन्द्रियकमप्रत्यक्षमतीन्द्रियम्।
एकतानोऽनन्यवृत्तिरेकाग्रैकायनावपि॥
</Sloka_3.1.79>
<Sloka_3.1.80>
अप्येकसर्ग एकाग्र्योऽप्येकायनगतोऽपि सः।
पुंस्यादिः पूर्वपौरस्त्यप्रथमाद्या अथास्त्रियाम्॥
</Sloka_3.1.80>
<Sloka_3.1.81>
अन्तो जघन्यं चरममन्त्यपाश्चात्यपश्चिमाः।
मोघं निरर्थकं स्पष्टं स्फुटं प्रव्यक्तमुल्बणम्॥
</Sloka_3.1.81>
<Sloka_3.1.82>
साधारणं तु सामान्यमेकाकी त्वेक एककः।
भिन्नार्थका अन्यतर एकस्त्वोऽन्येतरावपि॥
</Sloka_3.1.82>
<Sloka_3.1.83>
उच्चावचं नैकभेदमुच्चण्डमविलम्बितम्।
अरुन्तुदस्तु मर्मस्पृगबाधं तु निरर्गलम्॥
</Sloka_3.1.83>
<Sloka_3.1.84>
प्रसव्यं प्रतिकूलं स्यादपसव्यमपष्ठु च।
वामं शरीरं सव्यं स्यादपसव्यं तु दक्षिणम्॥
</Sloka_3.1.84>
<Sloka_3.1.85>
सङ्कटम्ना तु सम्बाधः  कलिलं गहनं समे।
सङ्कीर्णे सङ्कुलाकीर्णे मुण्डितं परिवापितम्॥
</Sloka_3.1.85>
<Sloka_3.1.86>
ग्रन्थितं सन्दितं दृब्धं विसृतं विस्तृतं ततम्।
अन्तर्गतं विस्मृतं स्यात्प्राप्तप्रणिहिते समे॥
</Sloka_3.1.86>
<Sloka_3.1.87>
वेल्लितप्रेङ्खिताधूतचलिताकम्पिता धुते।
नुत्तनुन्नास्तनिष्ठ्यूताविद्धक्षिप्तेरिताः समाः॥
</Sloka_3.1.87>
<Sloka_3.1.88>
परिक्षिप्तं तु निवृत्तं मूषितं मुषितार्थकम्।
प्रवृद्धप्रसृते न्यस्तनिसृष्टे गुणिताहते॥
</Sloka_3.1.88>
<Sloka_3.1.89>
निदिग्धोपचिते गूढगुप्ते गुण्ठितरूषिते।
द्रुतावदीर्णे उद्गूर्णोद्यते काचितशिक्यिते॥
</Sloka_3.1.89>
<Sloka_3.1.90>
घ्राणघ्राते दिग्धलिप्ते समुदक्तोद्धृते समे।
वेष्टितं  स्याद्वलयितं संवीतं रुद्धमावृतम्॥
</Sloka_3.1.90>
<Sloka_3.1.91>
रुग्णं भुग्नेऽथ निशितक्ष्णुतशातानि तेजिते।
स्याद्विनाशोन्मुखं पक्वं  ह्रीणह्रीतौ तु लज्जिते॥
</Sloka_3.1.91>
<Sloka_3.1.92>
वृत्ते तु वृत्तव्यावृत्तौ संयोजित उपाहितः।
प्राप्यं गम्यं समासाद्यं  स्यन्नं रीणं स्नुतं स्रुतम्॥
</Sloka_3.1.92>
<Sloka_3.1.93>
संगूढः स्यात्सङ्कलितोऽवगीतः ख्यातगर्हणः।
विविधः स्याद्बहुविधो नानारूपः पृथग्विधः॥
</Sloka_3.1.93>
<Sloka_3.1.94>
अवरीणो धिक्कृतश्चाप्यवध्वस्तोऽवचूर्णितः।
अनायासकृतं फाण्टं स्वनितं ध्वनितं समे॥
</Sloka_3.1.94>
<Sloka_3.1.95>
बद्धे सन्दानितं मूतमुद्दितं सन्दितं सितम्।
निष्पक्वे क्वथितं पाके क्षीराज्यहविषां शृतम्॥
</Sloka_3.1.95>
<Sloka_3.1.96>
निर्वाणो मुनिवह्न्यादौ निर्वातस्तु गतेऽनिले।
पक्वं परिणते गूनं हन्ने मीढं तु मूत्रिते॥
</Sloka_3.1.96>
<Sloka_3.1.97>
पुष्टे तु पुषितं सोढे क्षान्तमुद्वान्तमुद्गते।
दान्तस्तु दमिते शान्तः शमिते प्रार्थितेऽर्दितः॥
</Sloka_3.1.97>
<Sloka_3.1.98>
ज्ञप्तस्तु ज्ञापितो छन्नश्छादिते पूजितेऽञ्चितः।
पूर्णस्तु पूरिते क्लिष्टः क्लिशितेऽवसिते सितः॥
</Sloka_3.1.98>
<Sloka_3.1.99>
प्रुष्टप्लुष्टोषिता दग्धे तष्टत्वष्टौ तनूकृते।
वेधितच्छिद्रितौ विद्धे विन्नवित्तौ विचारिते॥
</Sloka_3.1.99>
<Sloka_3.1.100>
निष्प्रभे विगतारोकौ विलीने विद्रुतद्रुतौ।
सिद्धे निर्वृत्तनिष्पन्नौ दारिते भिन्नभेदितौ॥
</Sloka_3.1.100>
<Sloka_3.1.101>
ऊतं स्यूतमुतं चेति त्रितयं तन्तुसन्तते।
स्यादर्हिते नमस्यितनमसितमपचायितार्चितापचितम्॥
</Sloka_3.1.101>
<Sloka_3.1.102>
वरिवसिते वरिवस्यितमुपासितं चोपचरितं च।
सन्तापितसन्तप्तौ धूपितधूपायितौ च दूनश्च॥
</Sloka_3.1.102>
<Sloka_3.1.103>
हृष्टे मत्तस्तृप्तः प्रह्लन्नः प्रमुदितः प्रीतः।
छिन्नं छातं लूनं कृत्तं दातं दितं छितं वृक्णम्॥
</Sloka_3.1.103>
<Sloka_3.1.104>
स्रस्तं ध्वस्तं भ्रष्टं स्कन्नं पन्नं च्युतं गलितम्।
लब्धं प्राप्तं विन्नं भावितमासादितं च भूतं च॥
</Sloka_3.1.104>
<Sloka_3.1.105>
अन्वेषितं गवेषितमन्विष्टं मार्गितं मृगितम्।
आर्द्रं सार्द्रं क्लिन्नं तिमितं स्मितितं समुन्नमुत्तं च॥
</Sloka_3.1.105>
<Sloka_3.1.106>
त्रातं त्राणं रक्षितमवितं गोपायितं च गुप्तं च।
अवगणितमवमतावज्ञातेऽवमानितं च परिभूते॥
</Sloka_3.1.106>
<Sloka_3.1.107>
त्यक्तं हीनं विधुतं समुज्झितं धूतमुत्सृष्टे।
उक्तं भाषितमुदितं जल्पितमाख्यातमभिहितं लपितम्॥
</Sloka_3.1.107>
<Sloka_3.1.108>
बुद्धं बुधितं मनितं विदितं प्रतिपन्नमवसितावगते।
उरीकृतमुररीकृतमङ्गीकृतमाश्रुतं प्रतिज्ञातम्॥
</Sloka_3.1.108>
<Sloka_3.1.109>
सङ्गीर्णविदितसंश्रुतसमाहितोपश्रुतोपगतम्।
ईलितशस्तपणायितपनायितप्रणुतपणितपनितानि॥
</Sloka_3.1.109>
<Sloka_3.1.110>
अपि गीर्णवर्णिताभिष्टुतेडितानि स्तुतार्थानि।
भक्षितचर्वितलिप्तप्रत्यवसितगिलितखादितप्सातम्॥
</Sloka_3.1.110>
<Sloka_3.1.111>
अभ्यवहृतान्नजग्धग्रस्तग्लस्ताशितं भुक्ते।
क्षेपिष्ठक्षोदिष्ठप्रेष्ठवरिष्ठस्थविष्ठबंहिष्ठाः॥
</Sloka_3.1.111>
<Sloka_3.1.112>
क्षिप्रक्षुद्राभीप्सितपृथुपीवरबहुलप्रकर्षार्थाः।
साधिष्ठद्राघिष्ठस्फेष्ठगरिष्ठह्रसिष्ठवृन्दिष्ठाः॥
</Sloka_3.1.112>
<Sloka_3.1.113>
बाढव्यायतबहुगुरुवामनवृन्दारकातिशये।
</Sloka_3.1.113>
 इति विशेष्यनिघ्नवर्गः


अथ सङ्कीर्णवर्गः
<Sloka_3.2.1>
प्रकृतिप्रत्ययार्थाद्यैः सङ्कीर्णे लिङ्गमुन्नयेत्।
कर्म क्रिया तत्सातत्ये गम्ये स्युरपरस्पराः॥
</Sloka_3.2.1>
<Sloka_3.2.2>
साकल्यासङ्गवचने पारायणतुरायणे।
यदृच्छा स्वैरिता हेतुशून्या त्वास्था विलक्षणम्॥
</Sloka_3.2.2>
<Sloka_3.2.3>
शमथस्तु शमः शान्तिर्दान्तिस्तु दमथो दमः।
अवदानं कर्म वृत्तं काम्यदानं प्रवारणम्॥
</Sloka_3.2.3>
<Sloka_3.2.4>
वशक्रिया संवननं मूलकर्म तु कार्मणम्।
विधूननं विधुवनं तर्पणं प्रीणनावनम्॥
</Sloka_3.2.4>
<Sloka_3.2.5>
पर्याप्तिः स्यात्परित्राणं हस्तधारणमित्यपि।
सेवनं सीवनं स्यूतिर्विदरः स्फुटनं भिदा॥
</Sloka_3.2.5>
<Sloka_3.2.6>
आक्रोशनमभीषङ्गः संवेदो वेदना न ना।
सम्मूर्च्छनमभिव्याप्तिर्याञ्चा भिक्षार्थनार्दना॥
</Sloka_3.2.6>
<Sloka_3.2.7>
वर्धनं छेदनेऽथ द्वे आनन्दनसभाजने।
आप्रच्छन्नमथाम्नायः सम्प्रदायः क्षये क्षिया॥
</Sloka_3.2.7>
<Sloka_3.2.8>
ग्रहे ग्राहो वशः कान्तौ  रक्ष्णस्त्राणे रणः क्वणे।
व्यधो वेधे पचा पाके हवो हूतौ वरो वृत्तौ॥
</Sloka_3.2.8>
<Sloka_3.2.9>
ओषः प्लोषे नयो नाये ज्यानिर्जीर्णौ भ्रमो भ्रमौ।
स्फातिर्वृद्धौ प्रथाख्यातौ स्पृष्टिः पृक्तौ स्नवः स्रवे॥
</Sloka_3.2.9>
<Sloka_3.2.10>
विधा समृद्धौ स्फुरणे स्फुरणा प्रमितौ प्रमा।
प्रसूतिः प्रसवे श्च्योते प्राधारः क्लमथः क्लमे॥
</Sloka_3.2.10>
<Sloka_3.2.11>
उत्कर्षोऽतिशये सन्धिः श्लेषे विषय आश्रये।
क्षिपायां क्षेपणं गीर्णिर्गिरौ गुरणमुद्यमे॥
</Sloka_3.2.11>
<Sloka_3.2.12>
उन्नाय उन्नये श्रायः श्रयणे जयने जयः।
निगादो निगदे मादो मद उद्वेग उद्भ्रमे॥
</Sloka_3.2.12>
<Sloka_3.2.13>
विमर्दनं परिमलोऽभ्युपपत्तिरनुग्रहः।
निग्रहस्तद्विरुद्धः स्यादभियोगस्त्वभिग्रहः॥
</Sloka_3.2.13>
<Sloka_3.2.14>
मुष्टिबन्धस्तु संग्राहो डिम्बे डमरविप्लवौ।
बन्धनं प्रसितिश्चारः स्पर्शः स्प्रष्टोपतप्तरि॥
</Sloka_3.2.14>
<Sloka_3.2.15>
निकारो विप्रकारः स्यादाकारस्त्विङ्ग इङ्गितम्।
परिणामो विकारे द्वे समे विकृतिविक्रिये॥
</Sloka_3.2.15>
<Sloka_3.2.16>
अपहारस्त्वपचयः समाहारः समुच्चयः।
प्रत्याहार उपादानं विहारस्तु परिक्रमः॥
</Sloka_3.2.16>
<Sloka_3.2.17>
अभिहारोऽभिग्रहणं निहारोऽभ्यवकर्षणम्।
अनुहारोऽनुकारः स्यादर्थस्यापगमे व्ययः॥
</Sloka_3.2.17>
<Sloka_3.2.18>
प्रवाहस्तु प्रवृत्तिः स्यात्प्रवहो गमनं बहिः।
वियामो वियमो यामो यमः संयामसंयमौ॥
</Sloka_3.2.18>
<Sloka_3.2.19>
हिंसाकर्माभिचारः स्याज्जागर्या जागरा द्वयोः।
विघ्नोऽन्तरायः प्रत्यूहः स्यादुपघ्नोऽन्तिकाश्रये॥
</Sloka_3.2.19>
<Sloka_3.2.20>
निर्वेश उपभोगः स्यात्परिसर्पः परिक्रिया।
विधुरं तु प्रविश्लेषेऽभिप्रायश्छन्द आशयः॥
</Sloka_3.2.20>
<Sloka_3.2.21>
संक्षेपणं समसनं पर्यवस्था विरोधनम्।
परिसर्या परीसारः स्यादास्यात्वासना स्थितिः॥
</Sloka_3.2.21>
<Sloka_3.2.22>
विस्तारो विग्रहो व्यासः स च शब्दस्य विस्तरः।
संवाहनं मर्दनं स्याद्विनाशः स्याददर्शनम्॥
</Sloka_3.2.22>
<Sloka_3.2.23>
संस्तवः स्यात्परिचयः प्रसरस्तु विसर्पणम्।
नीवाकस्तु प्रयामः स्यात्सन्निधिः सन्निकर्षणम्॥
</Sloka_3.2.23>
<Sloka_3.2.24>
लवोऽभिलावो लवने निष्पावः पवने पवः।
प्रस्तावः स्यादवसरस्त्रसरः सूत्रवेष्टनम्॥
</Sloka_3.2.24>
<Sloka_3.2.25>
प्रजनः स्यादुपसरः प्रश्रयप्रणयौ समौ।
धीशक्तिर्निष्क्रमोऽस्त्री तु संक्रमो दुर्गसञ्चरः॥
</Sloka_3.2.25>
<Sloka_3.2.26>
प्रत्युत्क्रमः प्रयोगार्थः प्रक्रमः स्यादुपक्रमः।
स्यादभ्यादानमुद्धात आरम्भः सम्भ्रमस्त्वरा॥
</Sloka_3.2.26>
<Sloka_3.2.27>
प्रतिबन्धः प्रविष्टम्भोऽवनायस्तु निपातनम्।
उपलम्भस्त्वनुभवः समालम्भो विलेपनम्॥
</Sloka_3.2.27>
<Sloka_3.2.28>
विप्रलम्भो विप्रयोगो विलम्भस्त्वतिसर्जनम्।
विश्रावस्तु प्रतिख्यातिरवेक्षा प्रतिजागरः॥
</Sloka_3.2.28>
<Sloka_3.2.29>
निपाठनिपठौ पाठे तेमस्तेमौ समुन्दने।
आदीनवास्रवौ क्लेशे मेलके सङ्गसङ्गमौ॥
</Sloka_3.2.29>
<Sloka_3.2.30>
संवीक्षणं विचयनं मार्गणं मृगणा मृगः।
परिरम्भः परिष्वङ्गः संश्लेष उपगूहनम्॥
</Sloka_3.2.30>
<Sloka_3.2.31>
निर्वर्णनं तु निध्यानं दर्शनालोकनेक्षणम्।
प्रत्याख्यानं निरसनं प्रत्यादेशो निराकृतिः॥
</Sloka_3.2.31>
<Sloka_3.2.32>
उपशायो विशायश्च पर्यायशयनार्थकौ।
अर्तनं च ऋतीया च हृणीया च घृणार्थकाः॥
</Sloka_3.2.32>
<Sloka_3.2.33>
स्याद्व्यत्यासो विपर्यासो व्यत्ययश्च विपर्यये।
पर्ययोऽतिक्रमस्तस्मिन्नतिपात उपात्ययः॥
</Sloka_3.2.33>
<Sloka_3.2.34>
प्रेषणं यत्समाहूय तत्र स्यात्प्रतिशासनम्।
स संस्तावः क्रतुषु या स्तुतिभूमिर्द्विजन्मनाम्॥
</Sloka_3.2.34>
<Sloka_3.2.35>
निधाय तक्ष्यते यत्र काष्ठे काष्ठं स उद्धनः।
स्तम्बघ्नस्तु स्तम्बघनः स्तम्बो येन निहन्यते॥
</Sloka_3.2.35>
<Sloka_3.2.36>
आविधो विध्यते येन तत्र विष्वक्समे निघः।
उत्कारश्च निकारश्च द्वौ धान्योत्क्षेपणार्थकौ॥
</Sloka_3.2.36>
<Sloka_3.2.37>
निगारोद्गारविक्षावोद्ग्राहास्तु गरणादिषु।
आरत्यवरतिविरतय उपरामेऽथ स्त्रियां तु निष्ठेवः॥
</Sloka_3.2.37>
<Sloka_3.2.38>
निष्ठयूतिर्निष्ठेवननिष्ठीवनमित्यभिन्नानि।
जवने जूतिः सातिस्त्ववसाने स्यादथ ज्वरे जूर्तिः॥
</Sloka_3.2.38>
<Sloka_3.2.39>
उदजस्तु पशुप्रेरणमकरणिरित्यादयः शापे।
गोत्रान्तेभ्यस्तस्य वृन्दमित्यौपगवकादिकम्॥
</Sloka_3.2.39>
<Sloka_3.2.40>
आपूपिकं शाष्कुलिकमेवमाद्यमचेतसाम्।
माणवानां तु माणव्यं सहायानां सहायता॥
</Sloka_3.2.40>
<Sloka_3.2.41>
हल्या हलानां ब्राह्मण्यवाडव्ये तु द्विजन्मनाम्।
द्वे पर्शुकानां पृष्ठानां पार्श्वं पृष्ठ्यमनुक्रमात्॥
</Sloka_3.2.41>
<Sloka_3.2.42>
खलानां खलिनी खल्याप्यथ मानुष्यकं नृणाम्।
ग्रामता जनता धूम्या पाश्या गल्या पृथक्पृथक्॥
</Sloka_3.2.42>
<Sloka_3.2.43>
अपि साहस्रकारीषवार्मणाथर्वणादिकम्।
</Sloka_3.2.43>
 इति सङ्कीर्णवर्गः

अथ नानार्थवर्गः
<Sloka_3.3.1>
नानार्थाः केऽपि कान्तादि वर्गेष्वेवात्र कीर्तिताः।
भूरि प्रयोगा ये येषु पर्यायेष्वपि तेषु ते॥
</Sloka_3.3.1>
<Sloka_3.3.2>
आकाशे त्रिदिवे नाको लोकस्तु भुवने जने।
पद्ये यशसि च श्लोकः शरे खड्गे च सायकः॥
</Sloka_3.3.2>
<Sloka_3.3.3>
जम्बुकौ क्रोष्टुवरुणौ पृथुकौ चिपिटार्भकौ।
आलोकौ दर्शनद्योतौ भेरीपटगहमानकौ॥
</Sloka_3.3.3>
<Sloka_3.3.4>
उत्सङ्गचिह्नयोरङ्कः कलङ्कोऽङ्कापवादयोः।
तक्षको नागवर्द्धक्योरर्कः स्फटिकसूर्ययोः॥
</Sloka_3.3.4>
<Sloka_3.3.5>
मारुते वेधसि ब्रघ्ने पुंसि कः कं शिरोऽम्बुनोः।
स्यात्पुलाकस्तुच्छधान्ये संक्षेपे भक्तसिक्थके॥
</Sloka_3.3.5>
<Sloka_3.3.6>
उलूके करिणः पुच्छमूलोपान्ते च पेचकः।
कमण्डलौ च करकः सुगते च विनायकः॥
</Sloka_3.3.6>
<Sloka_3.3.7>
किष्कुर्हस्ते वितस्तौ च शूककीटे च वृश्चिकः।
प्रतिकूले प्रतीकस्त्रिष्वेकदेशे तु पुंस्ययम्॥
</Sloka_3.3.7>
<Sloka_3.3.8>
स्याद्भूतिकं तु भूनिम्बे कत्तृणे भूस्तृणेऽपि च।
ज्योत्स्निकायां च घोषे च कोशातक्यथ कट्फले॥
</Sloka_3.3.8>
<Sloka_3.3.9>
सिते च खदिरे सोमवल्कः स्यादथ सिह्लके।
तिलकल्के च पिण्याको बाह्लीकं रामठेऽपि च॥
</Sloka_3.3.9>
<Sloka_3.3.10>
महेन्द्र गुग्गुलूलूकव्यालग्राहिषु कौशिकः।
रुक्तापशङ्कास्वातङ्कः स्वल्पेऽपि क्षुल्लकस्त्रिषु॥
</Sloka_3.3.10>
<Sloka_3.3.11>
जैवातृकः शशाङ्केऽपि खुरेऽप्यश्वस्य वर्तकः।
व्याघ्रेऽपि पुण्डरीको ना यवान्यामपि दीपकः॥
</Sloka_3.3.11>
<Sloka_3.3.12>
शालावृकाः कपिक्रोष्टुश्वानः स्वर्णेऽपि गैरिकम्।
पीडार्थेऽपि व्यलीकं स्यादलीकं त्वप्रियेऽनृते॥
</Sloka_3.3.12>
<Sloka_3.3.13>
शीलान्वयावनूके द्वे शल्के शकलवल्कले।
साष्टे शते सुवर्णानां हेम्न्युरोभूषणे पले॥
</Sloka_3.3.13>
<Sloka_3.3.14>
दीनारेऽपि च निष्कोऽस्त्री कल्कोऽस्त्री शमलैनसोः।
दम्भेऽप्यथ पिनाकोऽस्त्री शूलशङ्करधन्वनोः॥
</Sloka_3.3.14>
<Sloka_3.3.15>
धेनुका तु करेण्वां च मेघजाले च कालिका।
कारिका यातनावृत्त्योः कर्णिका कर्णभूषणे॥
</Sloka_3.3.15>
<Sloka_3.3.16>
करिहस्तेऽङ्गुलौ पद्मबीजकोश्यां त्रिषूत्तरे।
वृन्दारकौ रूपिमुख्यावेके मुख्यान्यकेवलाः॥
</Sloka_3.3.16>
<Sloka_3.3.17>
स्याद्दाम्भिकः कौक्कुटिको यश्चादूरेरितेक्षणः।
ललाटिकः प्रभोर्भालदर्शी कार्याक्षमश्च यः॥
भूभृन्नितम्बवलयचक्रेषु कटकोऽस्त्रियाम्।
सूच्यग्रे क्षुद्रशत्रौ च रोमहर्षे च कण्टकः।
पाकौ पक्तिशिशू मध्यरत्ने नेतरि नायकः।
पर्यङ्कः स्यात्परिकरे स्याद्व्याघ्रेऽपि च लुब्धकः।
पेटकस्त्रिषु वृन्देऽपि गुरौ देश्ये च देशिकः।
खेटकौ ग्रामफलकौ धीवरेऽपिच जालिकः।
पुष्परेणौ च किञ्जल्कः शुल्कोऽस्त्री स्त्रीधनेऽपि च।
स्यात्कल्लोलेऽप्युत्कलिका वार्धकं भाववृन्दयोः।
करिण्यां चापि गणिका दारकौ बालभेदकौ।
अन्धेऽप्यनेडमूकः स्याट्टङ्कौ दर्पाश्मदारणौ।
मृद्भाण्डेऽप्युष्ट्रिका मन्थे खजको रसदर्वके॥
</Sloka_3.3.17>
<Sloka_3.3.18>
मयूखस्त्विट्करज्वालास्वलिबाणौ शिलीमुखौ।
शङ्खो निधौ ललटास्थ्निकम्बौ न स्त्रीन्द्रियेऽपि खम्॥
</Sloka_3.3.18>
<Sloka_3.3.19>
धृणिज्वाले अपि शिखे शैलवृक्षौ नगावगौ।
आशुगौ वायुविशिखौ शरार्कविहगाः खगाः॥
</Sloka_3.3.19>
<Sloka_3.3.20>
पतङ्गौ पक्षिसूर्यौ च पूगः क्रमुकवृन्दयोः।
पशवोऽपि मृगा वेगः प्रवाहजवयोरपि॥
</Sloka_3.3.20>
<Sloka_3.3.21>
परागः कौसुमे रेणौ स्नानीयादौ रजस्यपि।
गजेऽपि नागमातङ्गावपाङ्गस्तिलकेऽपि च॥
</Sloka_3.3.21>
<Sloka_3.3.22>
सर्गः स्वभावनिर्मोक्षनिश्चयाध्यायसृष्टिषु।
योगः सन्नहनोपायध्यानसङ्गतियुक्तिषु॥
</Sloka_3.3.22>
<Sloka_3.3.23>
भोगः सुखे स्त्र्यादिभृतावहेश्च फणकाययोः।
चातके हरिणे पुंसि सारङ्गः शबले त्रिषु॥
</Sloka_3.3.23>
<Sloka_3.3.24>
कपौ च प्लवगः शापे त्वभिषङ्गः पराभवे।
यानाद्यङ्गे युगः पुंसि युगं युग्मे कृतादिषु॥
</Sloka_3.3.24>
<Sloka_3.3.25>
स्वर्गेषुपशुवाग्वज्रदिङ्नेत्रधृणिभूजले।
लक्ष्यदृष्ट्या स्त्रियां पुंसि गौर्लिङ्गं चिह्नशेफसोः॥
</Sloka_3.3.25>
<Sloka_3.3.26>
शृङ्गं प्राधान्यसान्वोश्च वराङ्गं मूर्धगुह्ययोः।
भगं श्रीकाममाहात्म्यवीर्ययत्नार्ककीर्तिषु॥
</Sloka_3.3.26>
<Sloka_3.3.27>
परिघः परिघातेऽस्त्रेऽप्योघो वृन्देऽम्भसां रये।
मूल्ये पूजाविधावर्घोऽहोदुःखव्यसनेष्वघम्॥
</Sloka_3.3.27>
<Sloka_3.3.28>
त्रिष्विष्टेऽल्पे लघुः काचाः शिक्यभृद्भेददृग्रुजः।
विपर्यासे विस्तरे च प्रपञ्चः पावके शुचिः॥
</Sloka_3.3.28>
<Sloka_3.3.29>
मास्यमात्ये चाप्युपधे पुंसि मेध्ये सिते त्रिषु।
अभिष्वङ्गे स्पृहायां च गभस्तौ च रुचिः स्त्रियाम्॥
प्रसन्ने भल्लुकेऽप्यच्छो गुच्छः स्तबकहारयोः।
परिधानाञ्चले कच्छो जलप्रान्ते त्रिलिङ्गकः।
</Sloka_3.3.29>
<Sloka_3.3.30>
केकि तार्क्ष्यावहिभुजौ दन्तविप्राण्डजा द्विजाः।
अजा विष्णुहरच्छागा गोष्ठाध्वनिवहा व्रजाः॥
</Sloka_3.3.30>
<Sloka_3.3.31>
धर्मराजौ जिनयमौ कुञ्जो दन्तेऽपि न स्त्रियाम्।
वलजे क्षेत्रपूर्द्वारे वलजा वल्गुदर्शना॥
</Sloka_3.3.31>
<Sloka_3.3.32>
समे क्ष्मांशे रणेऽप्याजिः प्रजा स्यात्सन्ततौ जने।
अब्जौ शङ्खशशाङ्कौ च स्वके नित्ये निजं त्रिषु॥
</Sloka_3.3.32>
<Sloka_3.3.33>
पुंस्यात्मनि प्रवीणे च क्षेत्रज्ञो वाच्यलिङ्गकः।
संज्ञा स्याच्चेतना नाम हस्ताद्यैश्चार्थसूचना॥
</Sloka_3.3.33>
<Sloka_3.3.34>
काकेभगण्डौ करटौ गजगण्डकटी कटौ।
शिपिविष्टस्तु खलतौ दुश्चर्मणि महेश्वरे॥
</Sloka_3.3.34>
<Sloka_3.3.35>
देवशिल्पिन्यपि त्वष्टा दिष्टं दैवेऽपि न द्वयोः।
रसे कटुः कट्वकार्ये त्रिषु मत्सरतीक्ष्णयोः॥
</Sloka_3.3.35>
<Sloka_3.3.36>
रिष्टं क्षेमाशुभाभावेष्वरिष्टे तु शुभाशुभे।
मायानिश्चलयन्त्रेषु कैतवानृतराशिषु॥
</Sloka_3.3.36>
<Sloka_3.3.37>
अयोघने शैलशृङ्गे सीराङ्गे कूटमस्त्रियाम्।
सूक्ष्मैलायां त्रुटिः स्त्री स्यात्कालेऽल्पे संशयेऽपि सा॥
</Sloka_3.3.37>
<Sloka_3.3.38>
आर्त्युत्कर्षाश्रयः कोट्यो मूले लग्नकचे जटा।
व्युष्टिः फले समृद्धौ च दृष्टिर्ज्ञानेऽक्ष्णि दर्शने॥
</Sloka_3.3.38>
<Sloka_3.3.39>
इष्टिर्यागेच्छयोः सृष्टं निश्चिते बहुनि त्रिषु।
कष्टे तु कृच्छ्रगहने दक्षामन्दागदेषु तु॥
</Sloka_3.3.39>
<Sloka_3.3.40>
पटुर्द्वौ वाच्यलिङ्गौ च नीलकण्ठः शिवेऽपि च।
पुंसि कोष्ठोऽन्तर्जठरं कुसूलोऽन्तर्गृहं तथा॥
</Sloka_3.3.40>
<Sloka_3.3.41>
निष्ठा निष्पत्तिनाशान्ताः काष्ठोत्कर्षे स्थितौ दिशि।
त्रिषु ज्येष्ठोऽतिशस्तेऽपि कनिष्ठोऽतियुवाल्पयोः॥
</Sloka_3.3.41>
<Sloka_3.3.42>
दण्डोऽस्त्री लगुडेऽपि स्याद्गुडो गोलेक्षुपाकयोः।
सर्प मांसात्पशू व्याडौ गोभूवाचस्त्विडा इलाः॥
</Sloka_3.3.42>
<Sloka_3.3.43>
क्ष्वेडा वंशशलाकापि नाडी कालेऽपि षट्क्षणे।
काण्डोऽस्त्री दण्डबाणार्ववर्गावसरवारिषु॥
</Sloka_3.3.43>
<Sloka_3.3.44>
स्याद्भाण्डमश्वाभरणेऽमत्रे मूलवणिग्धने।
भृशप्रतिज्ञयोर्बाढं प्रगाढं भृशकृच्छ्रयोः॥
</Sloka_3.3.44>
<Sloka_3.3.45>
शक्तस्थूलौ त्रिषु दृढौ व्यूढौ विन्यस्तसंहतौ।
भ्रूणोऽर्भके स्त्रैणगर्भे बाणो बलिसुते शरे॥
</Sloka_3.3.45>
<Sloka_3.3.46>
कणोऽतिसूक्ष्मे धान्यांशे सङ्घाते प्रमथे गणः।
पणो द्यूतादिषूत्सृष्टे भृतौ मूल्ये धनेऽपि च॥
</Sloka_3.3.46>
<Sloka_3.3.47>
मौर्व्यां द्रव्याश्रिते सत्वशौर्यसन्ध्यादिके गुणः।
निर्व्यापारस्थितौ कालविशेषोत्सवयोः क्षणः॥
</Sloka_3.3.47>
<Sloka_3.3.48>
वर्णो द्विजादौ शुक्लादौ स्तुतौ वर्णं तु वाक्षरे।
अरुणो भास्करेऽपि स्याद्वर्णभेदेऽपि च त्रिषु॥
</Sloka_3.3.48>
<Sloka_3.3.49>
स्थाणुः शर्वेऽप्यथ द्रोणः काकेऽप्याजौ रवे रणः।
ग्रामणीर्नापिते पुंसि श्रेष्ठे ग्रामाधिपे त्रिषु॥
</Sloka_3.3.49>
<Sloka_3.3.50>
ऊर्णा मेषादिलोम्नि स्यादावर्ते चान्तरा भ्रुवोः।
हरिणी स्यान्मृगी हेमप्रतिमा हरिता च या॥
</Sloka_3.3.50>
<Sloka_3.3.51>
त्रिषु पाण्डौ च हरिणः स्थूणा स्तम्भेऽपि वेश्मनः।
तृष्णे स्पृहापिपासे द्वे जुगुप्साकरुणे घृणे॥
</Sloka_3.3.51>
<Sloka_3.3.52>
वणिक्पथे च विपणिः सुरा प्रत्यक्च वारुणी।
करेणुरिभ्यां स्त्री नेभे द्रविणं तु बलं धनम्॥
</Sloka_3.3.52>
<Sloka_3.3.53>
शरणं गृहरक्षित्रोः श्रीपर्णं कमलेऽपि च।
विषाभिमरलोहेषु तीक्ष्णं क्लीबे खरे त्रिषु॥
</Sloka_3.3.53>
<Sloka_3.3.54>
प्रमाणं हेतुमर्यादाशास्त्रेयत्ताप्रमातृषु।
करणं साधकतमं क्षेत्रगात्रेन्द्रियेष्वपि॥
</Sloka_3.3.54>
<Sloka_3.3.55>
प्राण्युत्पादे संसरणमसंबाधचमूगतौ।
घण्टापथेऽथ वान्तान्ने समुद्गिरणमुन्नये॥
</Sloka_3.3.55>
<Sloka_3.3.56>
अतस्त्रिषु विषाणं स्यात्पशुशृङ्गेभदन्तयोः।
प्रवणं क्रमनिम्नोर्व्यां प्रह्वे ना तु चतुष्पथे॥
</Sloka_3.3.56>
<Sloka_3.3.57>
सङ्कीर्णौ निचिताशुद्धाविरिणं शून्यमूषरम्।
सेतौ च वरणो वेणी नदीभेदे कचोच्चये।
देवसूर्यौ विवस्वन्तौ सरस्वन्तौनदार्णवौ॥
</Sloka_3.3.57>
<Sloka_3.3.58>
पक्षितार्क्ष्यौ गरुत्मन्तौ शकुन्तौ भासपक्षिणौ।
अग्न्युत्पातौ धूमकेतू जीमूतौ मेघपर्वतौ॥
</Sloka_3.3.58>
<Sloka_3.3.59>
हस्तौ तु पाणिनक्षत्रे मरुतौ पवनामरौ।
यन्ता हस्तिपके सूते भर्ता धातरि पोष्टरि॥
</Sloka_3.3.59>
<Sloka_3.3.60>
यानपात्रे शिशौ पोतः प्रेतः प्राण्यन्तरे मृते।
ग्रहभेदे ध्वजे केतुः पार्थिवे तनये सुतः॥
</Sloka_3.3.60>
<Sloka_3.3.61>
स्थपतिः कारुभेदेऽपि भूभृद्भूमिधरे नृपे।
मूर्धाभिषिक्तो भूपेऽपि ऋतुः स्त्री कुसुमेऽपि च॥
</Sloka_3.3.61>
<Sloka_3.3.62>
विष्णावप्यजिताव्यक्तौ सूतस्त्वष्टरि सारथौ।
व्यक्तः प्राज्ञेऽपि दृष्टान्तावुभौ शास्त्रनिदर्शने॥
</Sloka_3.3.62>
<Sloka_3.3.63>
क्षत्ता स्यात्सारथौ द्वाःस्थे क्षत्रियायां च शूद्रजे।
वृत्तान्तः स्यात्प्रकरणे प्रकारे कार्त्स्न्यवार्तयोः॥
</Sloka_3.3.63>
<Sloka_3.3.64>
आनर्तः समरे  नृत्यस्थाननीवृद्विशेषयोः।
कृतान्तो यमसिद्धान्तदैवाकुशलकर्मसु॥
</Sloka_3.3.64>
<Sloka_3.3.65>
श्लेष्मादि रसरक्तादि महाभूतानि तद्गुणाः।
इन्द्रियाण्यश्मविकृतिः शब्दयोनिश्च धातवः॥
</Sloka_3.3.65>
<Sloka_3.3.66>
कक्षान्तरेऽपि शुद्धान्तो नृपस्यासर्वगोचरे।
कासूसामर्थ्ययोः शक्तिर्मूर्तिः काठिन्यकाययोः॥
</Sloka_3.3.66>
<Sloka_3.3.67>
विस्तारवल्लयोर्व्रततिर्वसती रात्रिवेश्मनोः।
क्षयार्चयोरपचितिः सातिर्दानावसानयोः॥
</Sloka_3.3.67>
<Sloka_3.3.68>
आर्तिः पीडा धनुष्कोट्योर्जातिः सामान्यजन्मनोः।
प्रचारस्यन्दयो रीतिर्डिम्बप्रवासयोः॥
</Sloka_3.3.68>
<Sloka_3.3.69>
उदयेऽधिगमे प्राप्तिस्त्रेता त्वग्नित्रये युगे।
वीणाभेदेऽपि महती भूतिर्भस्मनि सम्पदि॥
</Sloka_3.3.69>
<Sloka_3.3.70>
नदी नगर्योर्नागानां भोगवत्यथ सङ्गरे।
सङ्गे सभायां समितिः क्षयवासावपि क्षिती॥
</Sloka_3.3.70>
<Sloka_3.3.71>
रवेरर्चिश्च शस्त्रं च वह्निज्वाला च हेतयः।
जगती जगति च्छन्दोविशेषेऽपि क्षितावपि॥
</Sloka_3.3.71>
<Sloka_3.3.72>
पङ्क्तिश्छन्दोऽपि दशमं स्यात्प्रभावेऽपि चायतिः।
पत्तिर्गतौ च मूले तु पक्षतिः पक्षभेदयोः॥
</Sloka_3.3.72>
<Sloka_3.3.73>
प्रकृतिर्योनिलिङ्गे च कैशिक्याद्याश्च वृत्तयः।
सिकताः स्युर्वालुकापि वेदे श्रवसि च श्रुतिः॥
</Sloka_3.3.73>
<Sloka_3.3.74>
वनिता जनितात्यर्थानुरागायां च योषिति।
गुप्तिः क्षितिव्युदासेऽपि धृतिर्धारणधैर्ययोः॥
</Sloka_3.3.74>
<Sloka_3.3.75>
बृहती क्षुद्रवार्ताकी छन्दोभेदे महत्यपि।
वासिता स्त्री करिण्योश्च वार्ता वृत्तौ जनश्रुतौ॥
</Sloka_3.3.75>
<Sloka_3.3.76>
वार्तं फल्गुन्यरोगे च त्रिष्वप्सु च घृतामृते।
कलधौतं रूप्यहेम्नोर्निमित्तं हेतुलक्ष्मणोः॥
</Sloka_3.3.76>
<Sloka_3.3.77>
श्रुतं शास्त्रावधृतयोर्युगपर्याप्तयोः कृतम्।
अत्याहितं महाभीतिः कर्म जीवानपेक्षि च॥
</Sloka_3.3.77>
<Sloka_3.3.78>
युक्ते क्ष्मादावृते भूतं प्राण्यतीते समे त्रिषु।
वृत्तं पद्ये चरित्रे त्रिष्वतीते दृढनिस्तले॥
</Sloka_3.3.78>
<Sloka_3.3.79>
महद्राज्यं चावगीतं जन्ये स्याद्गर्हिते त्रिषु।
श्वेतं रूप्येऽपि रजतं हेम्नि रूप्ये सिते त्रिषु॥
</Sloka_3.3.79>
<Sloka_3.3.80>
त्रिष्वितो जगदिङ्गेऽपि रक्तं नील्यादि रागि च।
अवदातः सिते पीते शुद्धे बद्धार्जुनौ सितौ॥
</Sloka_3.3.80>
<Sloka_3.3.81>
युक्तेऽतिसंस्कृतेऽमर्षिण्यभिनीतोऽथ संस्कृतम्।
कृत्रिमे लक्षणोपेतेऽप्यनन्तोऽनवधावपि॥
</Sloka_3.3.81>
<Sloka_3.3.82>
ख्याते हृष्टे प्रतीतोऽभिजातस्तु कुलजे बुधे।
विविक्तौ पूतविजनौ मूर्छितौ मूढसोच्छ्रयौ॥
</Sloka_3.3.82>
<Sloka_3.3.83>
द्वौ चाम्लपरुषौ शुक्तौ शिती धवलमेचकौ।
सत्ये साधौ विद्यमाने प्रशस्तेऽभ्यर्हिते च सत्॥
</Sloka_3.3.83>
<Sloka_3.3.84>
पुरस्कृतः पूजितेऽरात्यभियुक्तेऽग्रतः कृते।
निवातावाश्रयावातौ शस्त्राभेद्यं च वर्म यत्॥
</Sloka_3.3.84>
<Sloka_3.3.85>
जातोन्नद्धप्रवृद्धाः स्युरुच्छ्रिता उत्थितास्त्वमी।
वृद्धिमत्प्रोद्यतोत्पन्ना आदृतौ सादरार्चितौ॥
</Sloka_3.3.85>
<Sloka_3.3.86>
अर्थोऽभिधेयरैवस्तुप्रयोजननिवृत्तिषु।
निपानागमयोस्तीर्थमृषिजुष्टे जले गुरौ॥
</Sloka_3.3.86>
<Sloka_3.3.87>
समर्थस्त्रिषु शक्तिस्थे सम्बद्धार्थे हितेऽपि च।
दशमीस्थौ क्षीणरागवृद्धौ वीथी पदव्यपि॥
</Sloka_3.3.87>
<Sloka_3.3.88>
आस्थानी यत्नयोरास्था प्रस्थोऽस्त्री सानुमानयोः।
शास्त्रद्रविणयोर्ग्रन्थः संस्थाधारे स्थितौ मृतौ।
अभिप्रायवशौ छन्दावब्दौ जीमूतवत्सरौ॥
</Sloka_3.3.88>
<Sloka_3.3.89>
अपवादौ तु निन्दाज्ञे दायादौ सुतबान्धवौ।
पादा रश्म्यङ्घ्रितुर्यांशाश्चन्द्राग्न्यर्कास्तमोनुदः॥
</Sloka_3.3.89>
<Sloka_3.3.90>
निर्वादो जनवादेऽपि शादो जम्बालशष्पयोः।
आरावे रुदिते त्रातर्याक्रन्दो दारुणे रणे॥
</Sloka_3.3.90>
<Sloka_3.3.91>
स्यात्प्रसादोऽनुरागेऽपि सूदः स्याद्व्यञ्जनेऽपि च।
गोष्ठाध्यक्षेऽपि गोविन्दो हर्षेऽप्यामोदवन्मदः॥
</Sloka_3.3.91>
<Sloka_3.3.92>
प्राधान्ये राजलिङ्गे च वृषाङ्गे ककुदोऽस्त्रियाम्।
स्त्री संविज्ज्ञानसंभाषाक्रियाकाराजिनामसु॥
</Sloka_3.3.92>
<Sloka_3.3.93>
धर्मे रहस्युपनिषत्स्यादृतौ वत्सरे शरत्।
पदं व्यवसितत्राणस्थानलक्ष्माङ्घ्रिवस्तुषु॥
</Sloka_3.3.93>
<Sloka_3.3.94>
गोष्पदं सेविते माने प्रतिष्ठाकृत्यमास्पदम्।
त्रिष्विष्टमधुरौ स्वादू मृदू चातीक्ष्णकोमलौ॥
</Sloka_3.3.94>
<Sloka_3.3.95>
मूढाल्पापटुनिर्भाग्या मन्दाः स्युर्द्वौ तु शारदौ।
प्रत्यग्राप्रतिभौ विद्वत्सुप्रगल्भौ विशारदौ॥
</Sloka_3.3.95>
<Sloka_3.3.96>
व्यामो वटश्च न्यग्रोधावुत्सेधः काय उन्नतिः।
पर्याहारश्च मार्गश्च विवधौ वीवधौ च तौ॥
</Sloka_3.3.96>
<Sloka_3.3.97>
परिधिर्यज्ञियतरोः शाखायामुपसूर्यके।
बन्धकं व्यसनं चेतः पीडाधिष्ठानमाधयः॥
</Sloka_3.3.97>
<Sloka_3.3.98>
स्युः समर्थननीवाकनियमाश्च समाधयः।
दोषोत्पादेऽनुबन्धः स्यात्प्रकृतस्यादिविनश्वरे॥
</Sloka_3.3.98>
<Sloka_3.3.99>
मुख्यानुयायिनि शिशौ प्रकृतस्यानुवर्तने।
विधुर्विष्णौ चन्द्रमसि परिच्छेदे बिलेऽवधिः॥
</Sloka_3.3.99>
<Sloka_3.3.100>
विधिर्विधाने दैवेऽपि प्रणिधिः प्रार्थने चरे।
बुधवृद्धौ पण्डितेऽपि स्कन्धः समुदयेऽपि च॥
</Sloka_3.3.100>
<Sloka_3.3.101>
देशे नदविशेषेऽब्धौ सिन्धुर्ना सरिति स्त्रियाम्।
विधा विधौ प्रकारे च साधू रम्येऽपि च त्रिषु॥
</Sloka_3.3.101>
<Sloka_3.3.102>
वधूर्जाया स्नुषा स्त्री च सुधा लेपोऽमृतं स्नुही।
सन्धा प्रतिज्ञा मर्यादा श्रद्धासम्प्रत्ययः स्पृहा॥
</Sloka_3.3.102>
<Sloka_3.3.103>
मधु मद्ये पुष्परसे क्षौद्रेऽप्यन्धं तमस्यपि।
अतस्त्रिषु समुन्नद्धौ पण्डितम्मन्यगर्वितौ॥
</Sloka_3.3.103>
<Sloka_3.3.104>
ब्रह्मबन्धुरधिक्षेपे निर्देशेऽथावलम्बितः।
अविदूरोऽप्यवष्टब्धः प्रसिद्धौ ख्यातभूषितौ॥
</Sloka_3.3.104>
<Sloka_3.3.105>
सूर्यवह्नी चित्रभानू भानू रश्मिदिवाकरौ।
भूतात्मानौ धातृदेहौ मूर्खनीचौ पृथग्जनौ॥
</Sloka_3.3.105>
<Sloka_3.3.106>
ग्रावाणौ शैलपाषाणौ पत्रिणौ शरपक्षिणौ।
तरुशैलौ शिखरिणौ शिखिनौ वह्निबर्हिणौ॥
</Sloka_3.3.106>
<Sloka_3.3.107>
प्रतियत्नावुभौ लिप्सोपग्रहावथ सादिनौ।
द्वौ सारथिहयारोहौ वाजिनोऽश्वेषु पक्षिणः॥
</Sloka_3.3.107>
<Sloka_3.3.108>
कुलेऽप्यभिजनो जन्मभूम्यामप्यथ हायनाः।
वर्षार्चिर्व्रीहिभेदाश्च चन्द्राग्न्यर्का विरोचनाः॥
</Sloka_3.3.108>
<Sloka_3.3.109>
क्लेशेऽपि वृजिनो विश्वकर्मार्कसुरशिल्पिनोः।
आत्मायत्नो धृतिर्बुद्धिः स्वभावो ब्रह्म वर्ष्म च॥
</Sloka_3.3.109>
<Sloka_3.3.110>
शक्रो घातुकमत्तेभो वर्षुकाब्दो घनाघनः।
अभिमानोऽर्थादिदर्पे ज्ञाने प्रणयहिंसयोः।
</Sloka_3.3.110>
<Sloka_3.3.111>
घनो मेघे मूर्तिगुणे त्रिषु मूर्ते निरन्तरे॥
इनः सूर्ये प्रभौ राजा मृगाङ्के क्षत्रिये नृपे॥
</Sloka_3.3.111>
<Sloka_3.3.112>
वाणिन्यौ नर्तकीदूत्यौ स्रवन्त्यामपि वाहिनी।
ह्लादिन्यौ वज्रतडितौ वन्दायामपि कामिनी॥
</Sloka_3.3.112>
<Sloka_3.3.113>
त्वग्देहयोरपि तनुः सूनाधो जिह्विकापि च।
क्रतुविस्तारयोरस्त्री वितानं त्रिषु तुच्छके॥
</Sloka_3.3.113>
<Sloka_3.3.114>
मन्देऽथ केतनं कृत्ये केतावुपनिमन्त्रणे।
वेदस्तत्त्वं तपो ब्रह्म ब्रह्मा विप्रः प्रजापतिः॥
</Sloka_3.3.114>
<Sloka_3.3.115>
उत्साहने च हिंसायां सूचने चापि गन्धनम्।
आतञ्चनं प्रतीवापजवनाप्यायनार्थकम्॥
</Sloka_3.3.115>
<Sloka_3.3.116>
व्यञ्जनं लाञ्छनं श्मश्रु निष्ठानावयवेष्वपि।
स्यात्कौलीनं लोकवादे युद्धे पश्वहि पक्षिणाम्॥
</Sloka_3.3.116>
<Sloka_3.3.117>
स्यादुद्यानं निःसरणे वनभेदे प्रयोजने।
अवकाशे स्थितौ स्थानं क्रीडादावपि देवनम्॥
</Sloka_3.3.117>
<Sloka_3.3.118>
उत्थानं पौरुषे तन्त्रे सन्निविष्टोद्गमेऽपि च।
व्युत्थानं प्रतिरोधे च विरोधाचरणेऽपि च॥
</Sloka_3.3.118>
<Sloka_3.3.119>
मारणे मृतसंस्कारे गतौ द्रव्येऽर्थदापने।
निर्वर्तनोपकरणानुव्रज्यासु च साधनम्॥
</Sloka_3.3.119>
<Sloka_3.3.120>
निर्यातनं वैरशुद्धौ दाने न्यासार्पणेऽपि च।
व्यसनं विपदि भ्रंशे दोषे कामजकोपजे॥
</Sloka_3.3.120>
<Sloka_3.3.121>
पक्ष्माक्षिलोम्नि किञ्जल्के तन्त्वाद्यम्शेऽप्यणीयसि।
तिथिभेदे क्षणे पर्व वर्त्म नेत्रच्छदेऽध्वनि॥
</Sloka_3.3.121>
<Sloka_3.3.122>
अकार्यगुह्ये कौपीनं मैथुनं सङ्गतौ रते।
प्रधानं परमात्मा धीः प्रज्ञानं बुद्धिचिह्नयोः॥
</Sloka_3.3.122>
<Sloka_3.3.123>
प्रसूनं पुष्पफलयोर्निधनं कुलनाशयोः।
क्रन्दने रोदनाह्वाने वर्ष्म देहप्रमाणयोः॥
</Sloka_3.3.123>
<Sloka_3.3.124>
गृहदेहत्विट्प्रभावा धामान्यथ चतुष्पथे।
सन्निवेशे च संस्थानं लक्ष्म चिह्नप्रधानयोः॥
</Sloka_3.3.124>
<Sloka_3.3.125>
आच्छादने संपिधानमपवारणमित्युभे।
आराधनं साधने स्यादवाप्तौ तोषणेऽपि च॥
</Sloka_3.3.125>
<Sloka_3.3.126>
अधिष्ठानं चक्रपुरप्रभावाध्यासनेष्वपि।
रत्नं स्वजातिश्रेष्ठेऽपि वने सलिलकानने॥
</Sloka_3.3.126>
<Sloka_3.3.127>
तलिनं विरले स्तोके वाच्यलिङ्गं तथोत्तरे।
समानाः सत्समैकेस्युः पिशुनौ खलसूचकौ॥
</Sloka_3.3.127>
<Sloka_3.3.128>
हीनन्यूनावूनगर्ह्यौ वेगिशूरौ तरस्विनौ।
अभिपन्नोऽपराद्धोऽभिग्रस्तव्यापद्गतावपि॥
</Sloka_3.3.128>
<Sloka_3.3.129>
कलापो भूषणे बर्हे तूणीरे संहतावपि।
परिच्छदे परीवापः पर्युप्तौ सलिलस्थितौ॥
</Sloka_3.3.129>
<Sloka_3.3.130>
गोधुग्गोष्ठपती गोपौ हरविष्णू वृषाकपी।
बाष्पमूष्माश्रु कशिपु त्वन्नमाच्छादनं द्वयम्॥
</Sloka_3.3.130>
<Sloka_3.3.131>
तल्पं शय्याट्टदारेषु स्तम्बेऽपि विटपोऽस्त्रियाम्।
प्राप्तरूपस्वरूपाभिरूपा बुधमनोज्ञयोः॥
</Sloka_3.3.131>
<Sloka_3.3.132>
भेद्यलिङ्गा अमी कूर्मी वीणाभेदश्च कच्छपी।
रवर्णे पुंसि रेफः स्यात्कुत्सिते वाच्यलिङ्गकः॥
कुतपो मृगरोमोत्थपटे चाह्नोऽष्टमेंऽशके।
</Sloka_3.3.132>
<Sloka_3.3.133>
अन्तराभवसत्वेऽश्वे गन्धर्वो दिव्यगायने।
कम्बुर्ना वलये शङ्खे द्विजिह्वौ सर्पसूचकौ॥
</Sloka_3.3.133>
<Sloka_3.3.134>
पूर्वोऽन्यलिङ्गः प्रागाह पुम्बहुत्वेऽपि पूर्वजान्।
कुम्भौ घटेभमूर्धांशौ डिम्भौ तु शिशुबालिशौ॥
</Sloka_3.3.134>
<Sloka_3.3.135>
स्तम्भौ स्थूणाजडीभावौ शम्भू ब्रह्मत्रिलोचनौ।
कुक्षिभ्रूणार्भका गर्भा विस्रम्भः प्रणयेऽपि च॥
</Sloka_3.3.135>
<Sloka_3.3.136>
स्याद्भेर्यां दुन्दुभिः पुंसि स्यादक्षे दुन्दुभिः स्त्रियाम्।
स्यान्महारजते क्लीबं कुसुम्भं करके पुमान्॥
</Sloka_3.3.136>
<Sloka_3.3.137>
क्षत्रियेऽपि च नाभिर्ना सुरभिर्गवि च स्त्रियाम्।
सभा संसदि सभ्ये च त्रिष्वध्यक्षेऽपि वल्लभः॥
</Sloka_3.3.137>
<Sloka_3.3.138>
किरणप्रग्रहौ रश्मी कपिभेकौ प्लवङ्गमौ।
इच्छामनोभवौ कामौ शक्त्युद्योगौ पराक्रमौ॥
</Sloka_3.3.138>
<Sloka_3.3.139>
धर्माः पुण्ययमन्यायस्वभावाचारसोमपाः।
उपायपूर्व आरम्भ उपधा चाप्युपक्रमः॥
</Sloka_3.3.139>
<Sloka_3.3.140>
वणिक्पथः पुरं वेदो निगमो नागरो वणिक्।
नैगमौ द्वौ बले रामो नीलचारुसिते त्रिषु॥
</Sloka_3.3.140>
<Sloka_3.3.141>
शब्दादिपूर्वो वृन्देऽपि ग्रामः क्रान्तौ च विक्रमः।
स्तोमः स्तोत्रेऽध्वरे वृन्दे जिह्मास्तु कुटिलेऽलसे॥
</Sloka_3.3.141>
<Sloka_3.3.142>
उष्णोऽपि घर्मचेष्टालङ्कारे भ्रान्तौ च विभ्रमः।
गुल्मारुक्स्तम्बसेनाश्च जामिः स्वसृकुलस्त्रियोः॥
</Sloka_3.3.142>
<Sloka_3.3.143>
क्षितिक्षान्त्योः क्षमायुक्ते क्षमं शक्ते हिते त्रिषु।
त्रिषु श्यामौ हरित्कृष्णौ श्यामा स्याच्छारिवा निशा॥
</Sloka_3.3.143>
<Sloka_3.3.144>
ललामं पुच्छपुण्ड्राश्वभूषाप्राधान्यकेतुषु।
सूक्ष्ममध्यात्ममप्याद्ये प्रधाने प्रथमस्त्रिषु॥
</Sloka_3.3.144>
<Sloka_3.3.145>
वामौ वल्गुप्रतीपौ द्वावधमौ न्यूनकुत्सितौ।
जीर्णं च परिभुक्तं च यातयाममिदं द्वयम्॥
</Sloka_3.3.145>
<Sloka_3.3.146>
तुरङ्गगरुडौ तार्क्ष्यौ निलयापचयौ क्षयौ।
श्वशुर्यौ देवरश्यालौ भ्रातृव्यौ भ्रातृजद्विषौ॥
</Sloka_3.3.146>
<Sloka_3.3.147>
पर्जन्यौ रसदब्देन्द्रौ स्यादर्यः स्वामिवैश्ययोः।
तिष्यः पुष्ये कलियुगे  पर्यायोऽवसरे क्रमे॥
</Sloka_3.3.147>
<Sloka_3.3.148>
प्रत्ययोऽधीनशपथज्ञानविश्वासहेतुषु।
रन्ध्रे शब्देऽथानुशयो दीर्घद्वेषानुतापयोः॥
</Sloka_3.3.148>
<Sloka_3.3.149>
स्थूलोच्चयस्त्वसाकल्ये नागानां मध्यमे गते।
समयाः शपथाचारकालसिद्धान्तसंविदः॥
</Sloka_3.3.149>
<Sloka_3.3.150>
व्यसनान्यशुभं दैवं विपदित्यनयास्त्रयः।
अत्ययोऽतिक्रमे कृच्छ्रेदोषे दण्डेऽप्यथापदि॥
</Sloka_3.3.150>
<Sloka_3.3.151>
युद्धायत्योः संपरायः पूज्यस्तु श्वशुरेऽपि च।
पस्चादवस्थायि बलं समवायश्च सन्नयौ॥
</Sloka_3.3.151>
<Sloka_3.3.152>
सङ्घाते सन्निवेशे च संस्त्यायः प्रणयास्त्वमी।
विस्रम्भयाञ्चाप्रेमाणो विरोधेऽपि समुच्छ्रयः॥
</Sloka_3.3.152>
<Sloka_3.3.153>
विषयो यस्य यो ज्ञातस्तत्र शब्दादिकेष्वपि।
निर्यासेऽपि कषायोऽस्त्री सभायां च प्रतिश्रयः॥
</Sloka_3.3.153>
<Sloka_3.3.154>
प्रायो भूम्न्यन्तगमने मन्युर्दैन्ये क्रतौ युधि।
रहस्योपस्थयोर्गुह्यं सत्यं शपथतथ्ययोः॥
</Sloka_3.3.154>
<Sloka_3.3.155>
वीर्यं बले प्रभावे च द्रव्यं भव्ये गुणाश्रये।
धिष्ण्यं स्थाने गृहे भेऽग्नौ भाग्यं कर्मशुभाशुभम्॥
</Sloka_3.3.155>
<Sloka_3.3.156>
कशेरुहेम्नोर्गाङ्गेयं विशल्या दन्तिकापि च।
वृषाकपायी श्रीगौर्योरभिख्या नामशोभयोः॥
</Sloka_3.3.156>
<Sloka_3.3.157>
आरम्भो निष्कृतिः शिक्षा पूजनं संप्रधारणम्।
उपायः कर्म चेष्टा च चिकित्सा च नवक्रियाः॥
</Sloka_3.3.157>
<Sloka_3.3.158>
छाया सूर्यप्रिया कान्तिः प्रतिबिम्बमनातपः।
कक्ष्या प्रकोष्ठे हर्म्यादेः काञ्च्यां मध्येभबन्धने॥
</Sloka_3.3.158>
<Sloka_3.3.159>
कृत्या क्रियादेवतयोस्त्रिषु भेद्ये धनादिभिः।
जन्यं स्याज्जनवादेऽपि जघन्योऽन्त्येऽधमेऽपि च॥
</Sloka_3.3.159>
<Sloka_3.3.160>
गृह्याधीनौ च वक्तव्यौ कल्यौ सज्जनिरामयौ।
आत्मवाननपेतोऽर्थादर्थ्यौ पुण्यं तु चार्वपि॥
</Sloka_3.3.160>
<Sloka_3.3.161>
रूप्यं प्रशस्तरूपेऽपि वदान्यो वल्गुवागपि।
न्याय्येऽपि मध्यं सौम्यं तु सुन्दरे सोमदैवते॥
</Sloka_3.3.161>
<Sloka_3.3.162>
निवहावसरौ वारौ संस्तरौ प्रस्तराध्वरौ।
गुरू गीर्पतिपित्राद्यौ द्वापरौ युगसंशयौ॥
</Sloka_3.3.162>
<Sloka_3.3.163>
प्रकारौ भेदसादृश्ये आकाराविङ्गिताकृती।
किंशारू सस्यशूकेषु मरू धन्वधराधरौ॥
</Sloka_3.3.163>
<Sloka_3.3.164>
अद्रयो द्रुमशैलार्काः स्त्रीस्तनाब्दौ पयोधरौ।
ध्वान्तारिदानवा वृत्रा बलिहस्तांशवः कराः॥
</Sloka_3.3.164>
<Sloka_3.3.165>
प्रदरा भङ्गनारीरुक्बाणा अस्राः कचा अपि।
अजातशृङ्गो गौः कालेऽप्यश्मश्रुर्ना च तूवरौ॥
</Sloka_3.3.165>
<Sloka_3.3.166>
स्वर्णेऽपि राः परिकरः पर्यङ्कपरिवारयोः।
मुक्ताशुद्धौ च तारः स्याच्छारो वायौ स तु त्रिषु॥
</Sloka_3.3.166>
<Sloka_3.3.167>
कर्बुरेऽथ प्रतिज्ञाजिसंविदापत्सु सङ्गरः।
वेदभेदे गुप्तवादे मन्त्रो मित्रो रवावपि॥
</Sloka_3.3.167>
<Sloka_3.3.168>
मखेषु यूपखण्डेऽपि स्वरुर्गुह्येऽप्यवस्करः।
आडम्बरस्तूर्यरवे गजेन्द्राणां च गर्जिते॥
</Sloka_3.3.168>
<Sloka_3.3.169>
अभिहारोऽभियोगे च चौर्ये सन्नहनेऽपि च।
स्याज्जङ्गमे परीवारः खड्गकोषे परिच्छदे॥
</Sloka_3.3.169>
<Sloka_3.3.170>
विष्टरो विटपी दर्भमुष्टिः पीठाद्यमासनम्।
द्वारि द्वाः स्थे प्रतीहारः प्रतीहार्यप्यनन्तरे॥
</Sloka_3.3.170>
<Sloka_3.3.171>
विपुले नकुले विष्णौ बभ्रुर्ना पिङ्गले त्रिषु।
सारो बले स्थिरांशे च न्याय्ये क्लीबं वरे त्रिषु॥
</Sloka_3.3.171>
<Sloka_3.3.172>
दुरोदरो द्यूतकारे पणे द्यूते दुरोदरम्।
महारण्ये दुर्गपथे कान्तारं पुन्नपुंसकम्॥
</Sloka_3.3.172>
<Sloka_3.3.173>
मत्सरोऽन्यशुभद्वेषे तद्वत्कृपणयोस्त्रिषु।
देवाद्वृते वरः श्रेष्ठे त्रिषु क्लीबं मनाक्प्रिये॥
</Sloka_3.3.173>
<Sloka_3.3.174>
वंशाङ्कुरे करीरोऽस्त्री तरुभेदे घटे च ना।
ना चमूजघने हस्तसूत्रे  प्रतिसरोऽस्त्रियाम्॥
</Sloka_3.3.174>
<Sloka_3.3.175>
यमानिलेन्द्रचन्द्रार्कविष्णुसिंहांशुवाजिषु।
शुकाहिकपिभेकेषु हरिर्ना कपिले त्रिषु॥
</Sloka_3.3.175>
<Sloka_3.3.176>
शर्करा कर्परांशेऽपि यात्रा स्याद्यापने गतौ।
इरा भूवाक्सुराप्सुस्यात्तन्द्रा निद्राप्रमीलयोः॥
</Sloka_3.3.176>
<Sloka_3.3.177>
धात्री स्यादुपमातापि क्षितिरप्यामलक्यपि।
क्षुद्रा व्यङ्गा नटी वेश्या सरघा कण्टकारिका॥
</Sloka_3.3.177>
<Sloka_3.3.178>
त्रिषु क्रूरेऽधमेऽल्पेऽपि क्षुद्रं मात्रा परिच्छदे।
अल्पे च परिमाणे सा मात्रं कार्त्स्न्येऽवधारणे॥
</Sloka_3.3.178>
<Sloka_3.3.179>
आलेख्याश्चर्ययोश्चित्रं कलत्रं श्रोणिभार्ययोः।
योग्यभाजनयोः पात्रं पत्रं वाहनपक्षयोः॥
</Sloka_3.3.179>
<Sloka_3.3.180>
निदेशग्रन्थयोः शास्त्रं शस्त्रमायुधलोहयोः।
स्याज्जटांशुकयोर्नेत्रं क्षेत्रं पत्नीशरीरयोः॥
</Sloka_3.3.180>
<Sloka_3.3.181>
मुखाग्रे क्रोडहलयोः पोत्रं गोत्रं तु नाम्नि च।
सत्रमाच्छादने यज्ञे सदादाने वनेऽपि च॥
</Sloka_3.3.181>
<Sloka_3.3.182>
अजिरं विषये कायेऽप्यम्बरं व्योम्नि वाससि।
चक्रं राष्ट्रेऽप्यक्षरं तु मोक्षेऽपि क्षीरमप्सु च॥
</Sloka_3.3.182>
<Sloka_3.3.183>
स्वर्णेऽपि भूरिचन्द्रौ द्वौ द्वारमात्रेऽपि गोपुरम्।
गुहादम्भौ गह्वरे द्वे रहोऽन्तिकमुपह्वरे॥
</Sloka_3.3.183>
<Sloka_3.3.184>
पुरोऽधिकमुपर्यग्राण्यगारे नगरे पुरम्।
मन्दिरं चाथ राष्ट्रोऽस्त्री विषये स्यादुपद्रवे॥
</Sloka_3.3.184>
<Sloka_3.3.185>
दरोऽस्त्रियां भये श्वभ्रे वज्रोऽस्त्री हीरके पवौ।
तन्त्रं प्रधाने सिद्धान्ते सूत्रवाये परिच्छदे॥
</Sloka_3.3.185>
<Sloka_3.3.186>
औशीरश्चामरे दण्डेऽप्यौशीरं शयनासने।
पुष्करं करिहस्ताग्रे वाद्यभाण्डमुखे जले॥
</Sloka_3.3.186>
<Sloka_3.3.187>
व्योम्नि खड्गफले पद्मे तीर्थौषधिविशेषयोः।
अन्तरमवकाशावधिपरिधानान्तर्धिभेदतादर्थ्ये॥
</Sloka_3.3.187>
<Sloka_3.3.188>
छिद्रात्मीयविनाबहिरवसरमध्येऽन्तरात्मनि च।
मुस्तेऽपि पिठरं राजकशेरुण्यपि नागरम्॥
</Sloka_3.3.188>
<Sloka_3.3.189>
शार्वरं त्वन्धतमसे घातुके भेद्यलिङ्गकम्।
गौरोऽरुणे सिते पीते व्रणकार्यप्यरुष्करः॥
</Sloka_3.3.189>
<Sloka_3.3.190>
जठरः कठिनेऽपि स्यादधस्तादपि चाधरः।
अनाकुलेऽपि चैकाग्रो व्यग्रो व्यासक्त आकुले॥
</Sloka_3.3.190>
<Sloka_3.3.191>
उपर्युदीच्यश्रेष्ठेष्वप्युत्तरः स्यादनुत्तरः।
एषां विपर्यये श्रेष्ठे दूरानात्मोत्तमाः पराः॥
</Sloka_3.3.191>
<Sloka_3.3.192>
स्वादुप्रियौ च मधुरौ क्रूरौ कठिननिर्दयौ।
उदारो दातृमहतोरितरस्त्वन्यनीचयोः॥
</Sloka_3.3.192>
<Sloka_3.3.193>
मन्दस्वच्छन्दयोः स्वैरः शुभ्रमुद्दीप्तशुक्लयोः।
चूडा किरीटं केशाश्च संयता मौलयस्त्रयः॥
</Sloka_3.3.193>
<Sloka_3.3.194>
द्रुमप्रभेदमातङ्गकाण्डपुष्पाणि पीलवः।
कृतान्तानेहसोः कालश्चतुर्थेऽपि युगे कलिः॥
</Sloka_3.3.194>
<Sloka_3.3.195>
स्यात्कुरङ्गेऽपि कमलः प्रावारेऽपि च कम्बलः।
करोपहारयोः पुंसि बलिः प्राण्यङ्गजे स्त्रियाम्॥
</Sloka_3.3.195>
<Sloka_3.3.196>
स्थौल्यसामर्थ्यसैन्येषु बलं ना काकसीरिणोः।
वातूलः पुंसि वात्यायामपि वातासहे त्रिषु॥
</Sloka_3.3.196>
<Sloka_3.3.197>
भेद्यलिङ्गः शठे व्यालः पुंसि श्वापदसर्पयोः।
मलोऽस्त्री पापविट्किट्टान्यस्त्री शूलं रुगायुधम्॥
</Sloka_3.3.197>
<Sloka_3.3.198>
शङ्कावपि द्वयोः कीलः पालिस्त्र्यश्र्यङ्कपङ्क्तिषु।
कला शिल्पे कालभेदेप्याली सख्यावली अपि॥
</Sloka_3.3.198>
<Sloka_3.3.199>
अब्ध्यम्बुविकृतौ वेला कालमर्यादयोरपि।
बहुलाः कृत्तिका गावो बहुलोऽग्नौ शितौ त्रिषु॥
</Sloka_3.3.199>
<Sloka_3.3.200>
लीला विलासक्रिययोरुपला शर्करापि च।
शोणितेऽम्भसि कीलालं मूलमाद्ये शिफाभयोः॥
</Sloka_3.3.200>
<Sloka_3.3.201>
जालं समूह आनायगवाक्षक्षारकेष्वपि।
शीलं स्वभावे सद्वृत्ते सस्ये हेतुकृते फलम्॥
</Sloka_3.3.201>
<Sloka_3.3.202>
छदिर्नेत्ररुजोः क्लीबं समूहे पटलं न ना।
अधस्स्वरूपयोरस्त्री तलं स्याच्चामिषे पलम्॥
</Sloka_3.3.202>
<Sloka_3.3.203>
और्वानलेऽपि पातालं चेलं वस्त्रेऽधमे त्रिषु।
कुकूलं  शङ्कुभिः कीर्णे श्वभ्रे ना तु तुषानले॥
</Sloka_3.3.203>
<Sloka_3.3.204>
निर्णीते केवलमिति त्रिलिङ्गं त्वेककृत्स्नयोः।
पर्याप्तिक्षेमपुण्येषु कुशलं शिक्षिते त्रिषु॥
</Sloka_3.3.204>
<Sloka_3.3.205>
प्रवालमङ्कुरेऽप्यस्त्री त्रिषु स्थूलं जडेऽपि च।
करालो दन्तुरे तुङ्गे चारौ दक्षे च पेशलः॥
</Sloka_3.3.205>
<Sloka_3.3.206>
मूर्खेऽर्भकेऽपि बालः स्याल्लोलश्चलसतृष्णयोः।
कुलं गृहेऽपि तालाङ्के कुबेरे चैककुण्डलः॥
स्त्रीभावावज्ञयोर्हेला हेलिः सूर्ये रणे हिलिः।
हालः स्यान्नृपतौ मद्ये शकलच्छदयोर्दलम्॥
तूलिश्चित्रोपकरणशलाकातूलशय्ययोः।
तुमुलं व्याकुले शब्दे शष्कुली कर्णपाल्यपि॥
दवदावौ वनारण्यवह्नी जन्महरौ भवौ।
</Sloka_3.3.206>
<Sloka_3.3.207>
मन्त्री सहायः सचिवौ पतिशाखिनरा धवाः।
अवयः शैलमेषार्का आज्ञाह्वानाध्वरा हवाः॥
</Sloka_3.3.207>
<Sloka_3.3.208>
भावः सत्तास्वभावाभिप्रायचेष्टात्मजन्मसु।
स्यादुत्पादे फले पुष्पे प्रसवो गर्भमोचने॥
</Sloka_3.3.208>
<Sloka_3.3.209>
अविश्वासेऽपह्नवेऽपि निकृतावपि निह्नवः।
उत्सेकामर्षयोरिच्छाप्रसरे मह उत्सवः॥
</Sloka_3.3.209>
<Sloka_3.3.210>
अनुभावः प्रभावे च सतां च मतिनिश्चये।
स्याज्जन्महेतुः प्रभवः स्थानं चाद्योपलब्धये॥
</Sloka_3.3.210>
<Sloka_3.3.211>
शूद्रायां विप्रतनये शस्त्रे पारशवो मतः।
ध्रुवो भभेदे क्लीबे तु निश्चिते शाश्वते त्रिषु॥
</Sloka_3.3.211>
<Sloka_3.3.212>
स्वो ज्ञातावात्मनि स्वं त्रिष्वात्मीये स्वोऽस्त्रियां धने।
स्त्रीकटीवस्त्रबन्धेऽपि नीवी परिपणेऽपि च॥
</Sloka_3.3.212>
<Sloka_3.3.213>
शिवा गौरीफेरवयोर्द्वन्द्वं कलहयुग्मयोः।
द्रव्यासु व्यवसायेऽपि सत्त्वमस्त्री तु जन्तुषु॥
</Sloka_3.3.213>
<Sloka_3.3.214>
क्लीबं नपुंसकं षण्डे वाच्यलिङ्गमविक्रमे।
द्वौ विशौ वैश्यमनुजौ द्वौ चराभिमरौ स्पशौ॥
</Sloka_3.3.214>
<Sloka_3.3.215>
द्वौ राशी पुञ्जमेषाद्यौ द्वौ वंशौ कुलमस्करौ।
रहः प्रकाशौ वीकाशौ निर्वेशो भृतिभोगयोः॥
</Sloka_3.3.215>
<Sloka_3.3.216>
कृतान्ते पुंसि कीनाशः क्षुद्रकर्षकयोस्त्रिषु।
पदे लक्ष्ये निमित्तेऽपदेशः स्यात्कुशमप्सु च॥
</Sloka_3.3.216>
<Sloka_3.3.217>
दशावस्थानेकविधाप्याशा तृष्णापि चायता।
वशा स्त्री करिणी च स्यात्दृग्ज्ञाने ज्ञातरि त्रिषु॥
</Sloka_3.3.217>
<Sloka_3.3.218>
स्यात्कर्कशः साहसिकः कठोरामसृणावपि।
प्रकाशोऽतिप्रसिद्धेऽपि शिशावज्ञे च बालिशः॥
</Sloka_3.3.218>
<Sloka_3.3.219>
कोशोऽस्त्री कुड्मले खड्गपिधानेऽर्थौघदिव्ययोः।
नाशः क्षये तिरोधाने जीवितेशः प्रिये यमे।
नृशंसखड्गौ निस्त्रिंशावंशुः सूर्येंशवः कराः।
आश्वाख्या शालिशीघ्रार्थे पाशो बन्धनशस्त्रयोः।
सुरमत्स्यावनिमिषौ पुरुषावात्ममानवौ॥
</Sloka_3.3.219>
<Sloka_3.3.220>
काकमत्स्यात्खगौ ध्वाङ्क्षौ कक्षौ च तृणवीरुधौ।
अभीषुः प्रग्रहे रश्मौ प्रैषः प्रेषणमर्दने॥
</Sloka_3.3.220>
<Sloka_3.3.221>
पक्षः सहायेऽप्युष्णीषः शिरोवेष्टकिरीटयोः।
शुक्रले मूषिके श्रेष्ठे सुकृते वृषभे वृषः॥
</Sloka_3.3.221>
<Sloka_3.3.222>
कोषोऽस्त्री कुड्मले खड्गपिधानेऽर्थौघदिव्ययोः।
द्यूतेऽक्षे शारिफलकेऽप्याकर्षोऽथाक्षमिन्द्रिये॥
</Sloka_3.3.222>
<Sloka_3.3.223>
ना द्यूताङ्गे कर्षचक्रे व्यवहारे कलिद्रुमे।
कर्षूर्वार्त्ता करीषाग्निः कर्षूः कुल्याभिधायिनी॥
</Sloka_3.3.223>
<Sloka_3.3.224>
पुम्भावे तत्क्रियायां च पौरुषं विषमप्सु च।
उपादानेऽप्यामिषं स्यादपराधेऽपि किल्बिषम्॥
</Sloka_3.3.224>
<Sloka_3.3.225>
स्याद्वृष्टौ लोकधात्वंशे वत्सरे वर्षमस्त्रियाम्।
प्रेक्षा नृत्येक्षणं प्रज्ञा भिक्षा सेवार्थना भृतिः॥
</Sloka_3.3.225>
<Sloka_3.3.226>
त्विट् शोभापि त्रिषु परे न्यक्षं कार्त्स्न्यनिकृष्टयोः।
प्रत्यक्षेऽधिकृतेऽध्यक्षो रूक्षस्त्वप्रेम्ण्यचिक्कणे॥
व्याजसंख्याशरव्येषु लक्षं घोषौ रवव्रजौ।
कपिशीर्षं भित्तिशृङ्गेऽनुतर्षश्चषकः सुरा॥
दोषो वातादिके दोषा रात्रौ दक्षोऽपि कुक्कुटे।
शुण्डाग्रभागे गण्डूषो द्वयोश्च मुखपूरणे॥
</Sloka_3.3.226>
<Sloka_3.3.227>
रविश्वेतच्छदौ हंसौ सूर्यवह्नी विभावसू।
वत्सौ तर्णकवर्षौ द्वौ सारङ्गाश्च दिवौकसः॥
</Sloka_3.3.227>
<Sloka_3.3.228>
शृङ्गारादौ विषे वीर्ये गुणे रागे द्रवे रसः।
पुंस्युत्तंसावतंसौ द्वौ कर्णपूरेऽपि शेखरे॥
</Sloka_3.3.228>
<Sloka_3.3.229>
देवभेदेऽनले रश्मौ वसू रत्ने धने वसु।
विष्णौ च वेधाः स्त्री त्वाशीर्हिताशंसाहिदंष्ट्रयोः॥
</Sloka_3.3.229>
<Sloka_3.3.230>
लालसे प्रार्थनौत्सुक्ये हिंसा चौर्यादिकर्म च।
प्रसूरश्वापि भूद्यावौ रोदस्यौ रोदसी च ते॥
</Sloka_3.3.230>
<Sloka_3.3.231>
ज्वालाभासौ न पुंस्यर्चिर्ज्योतिर्भद्योतदृष्टिषु।
पापापराधयोरागः खगबाल्यादिनोर्वयः॥
</Sloka_3.3.231>
<Sloka_3.3.232>
तेजः पुरीषयोर्वर्चो महस्तूत्सवतेजसोः।
रजो गुणे च स्त्रीपुष्पे राहौ ध्वान्ते गुणे तमः॥
</Sloka_3.3.232>
<Sloka_3.3.233>
छन्दः पद्येऽभिलाषे च तपः कृच्छ्रादिकर्म च।
सहो बलं सहा मार्गो नभः खं श्रावणो नभाः॥
</Sloka_3.3.233>
<Sloka_3.3.234>
ओकः सद्माश्रयश्चौकाः पय: क्षीरं पयोम्बु च।
ओजो दीप्तौ बले स्रोत इन्द्रिये निम्नगारये॥
</Sloka_3.3.234>
<Sloka_3.3.235>
तेजः प्रभावे दीप्तौ च बले शुक्रेऽप्यतस्त्रिषु।
विद्वान्विदंश्च बीभत्सो हिंस्रोऽप्यतिशयेत्वमी॥
</Sloka_3.3.235>
<Sloka_3.3.236>
वृद्धप्रशंसयोर्ज्यायान्कनीयांस्तु युवाल्पयोः।
वरीयांस्तूरुवरयोः साधीयान्साधुबाढयोः॥
</Sloka_3.3.236>
<Sloka_3.3.237>
दलेऽपि बर्हं निर्बन्धोपरागार्कादयो ग्रहाः।
द्वार्यापीडे क्वाथरसे निर्यूहो नागदन्तके॥
</Sloka_3.3.237>
<Sloka_3.3.238>
तुलासूत्रेऽश्वादिरश्मौ प्रग्राहः प्रग्रहोऽपि च।
पत्नीपरिजनादानमूलशापाः परिग्रहाः॥
</Sloka_3.3.238>
<Sloka_3.3.239>
दारेषु च गृहाः श्रोण्यामप्यारोहो वरस्त्रियाः।
व्यूहो वृन्देऽप्यहिर्वृत्रेऽप्यग्नीन्द्वर्कास्तमोपहाः॥
</Sloka_3.3.239>
<Sloka_3.3.240>
परिच्छदे नृपार्हेऽर्थे परिबर्होऽव्ययाः परे।
आङीषदर्थेऽभिव्याप्तौ सीमार्थे धातुयोगजे॥
</Sloka_3.3.240>
<Sloka_3.3.241>
आ प्रगृह्यस्स्मृतौ वाक्येऽप्यास्तु स्यात्कोपपीडयोः।
पापकुत्सेषदर्थे कु धिङ्निर्भत्सननिन्दयोः॥
</Sloka_3.3.241>
<Sloka_3.3.242>
चान्वाचयसमाहारेतरेतरसमुच्चये।
स्वस्त्याशीः क्षेमपुण्यादौ प्रकर्षे लङ्घनेऽप्यति॥
</Sloka_3.3.242>
<Sloka_3.3.243>
स्वित्प्रश्ने च वितर्के च तु स्याद्भेदेऽवधारणे।
सकृत्सहैकवारे चाप्याराद्दूरसमीपयोः॥
</Sloka_3.3.243>
<Sloka_3.3.244>
प्रतीच्यां चरमे पश्चादुताप्यर्थविकल्पयोः।
पुनस्सहार्थयोः शश्वत्साक्षात्प्रत्यक्षतुल्ययोः॥
</Sloka_3.3.244>
<Sloka_3.3.245>
खेदानुकम्पासन्तोषविस्मयामन्त्रणे बत।
हन्त हर्षेऽनुकम्पायां वाक्यारम्भविषादयोः॥
</Sloka_3.3.245>
<Sloka_3.3.246>
प्रति प्रतिनिधौ वीप्सालक्षणादौ प्रयोगतः।
इति हेतुप्रकरणप्रकर्षादिसमाप्तिषु॥
</Sloka_3.3.246>
<Sloka_3.3.247>
प्राच्यां पुरस्तात्प्रथमे पुरार्थेऽग्रत इत्यपि।
यावत्तावच्च साकल्येऽवधौ मानेऽवधारणे॥
</Sloka_3.3.247>
<Sloka_3.3.248>
मङ्गलानन्तरारम्भप्रश्नकार्त्स्न्येष्वथो अथ।
वृथा निरर्थकाविध्योर्नानानेकोभयार्थयोः॥
</Sloka_3.3.248>
<Sloka_3.3.249>
नु पृच्छायां विकल्पे च पश्चात्सादृश्ययोरनु।
प्रश्नावधारणानुज्ञानुनयामन्त्रणे ननु॥
</Sloka_3.3.249>
<Sloka_3.3.250>
गर्हासमुच्चयप्रश्नशङ्कासम्भावनास्वपि।
उपमायां विकल्पे वा सामि त्वर्धे जुगुप्सिते॥
</Sloka_3.3.250>
<Sloka_3.3.251>
अमा सह समीपे च कं वारिणि च मूर्धनि।
इवेत्थमर्थयोरेवं नूनं तर्केऽर्थनिश्चये॥
</Sloka_3.3.251>
<Sloka_3.3.252>
तूष्णीमर्थे सुखे जोषं किं पृच्छायां जुगुप्सने।
नाम प्राकाश्यसम्भाव्यक्रोधोपगमकुत्सने॥
</Sloka_3.3.252>
<Sloka_3.3.253>
अलं भूषणपर्याप्तिशक्तिवारणवाचकम्।
हुं वितर्के परिप्रश्ने समयान्तिकमध्ययोः॥
</Sloka_3.3.253>
<Sloka_3.3.254>
पुनरप्रथमे भेदे निर्निश्चयनिषेधयोः।
स्यात्प्रबन्धे चिरातीते निकटागामिके पुरा॥
</Sloka_3.3.254>
<Sloka_3.3.255>
ऊरर्यूरी चोररी च विस्तारेऽङ्गीकृतौ त्रयम्।
स्वर्गे परे च लोके स्वर्वार्तासम्भाव्ययोः किल॥
</Sloka_3.3.255>
<Sloka_3.3.256>
निषेधवाक्यालङ्कारजिज्ञासानुनये खलु।
समीपोभयतश्शीघ्रसाकल्याभिमुखेऽभितः॥
</Sloka_3.3.256>
<Sloka_3.3.257>
नामप्राकाश्ययोः प्रादुर्मिथोऽन्योन्यं रहस्यपि।
तिरोऽन्तर्धौ तिर्यगर्थे हा विषादशुगर्तिषु॥
</Sloka_3.3.257>
<Sloka_3.3.258>
अहहेत्यद्भुते खेदे हि हेताववधारणे।
</Sloka_3.3.258>
इति नानार्थवर्गः

अथाव्ययवर्गः।
<Sloka_3.4.1>
चिराय चिररात्राय चिरस्याद्याश्चिरार्थकाः।
मुहुः पुनः पुनः शश्वदभीक्ष्णमसकृत्समाः॥
</Sloka_3.4.1>
<Sloka_3.4.2>
द्राग्झटित्यञ्जसाह्नाय द्राङ्मङ्क्षु सपदि द्रुते।
बलवत्सुष्ठु किमुत स्वत्यतीव च निर्भरे॥
</Sloka_3.4.2>
<Sloka_3.4.3>
पृथग्विनान्तरेणर्ते हिरुङ्नाना च वर्जने।
यत्तद्यतस्ततो हेतावसाकल्ये तु चिच्चन॥
</Sloka_3.4.3>
<Sloka_3.4.4>
कदाचिज्जातु सार्धं तु साकं सत्रा समं सह।
आनुकूल्यार्थकं प्राध्वं व्यर्थके तु वृथा मुधा॥
</Sloka_3.4.4>
<Sloka_3.4.5>
आहो उताहो किमुत विकल्पे किं किमूत च।
तु हि च स्म ह वै पादपूरणे पूजने स्वति॥
</Sloka_3.4.5>
<Sloka_3.4.6>
दिवाह्नीत्यथ दोषा च नक्तं च रजनावपि।
तिर्यगर्थे साचि तिरोऽप्यथ सम्बोधनार्थकाः॥
</Sloka_3.4.6>
<Sloka_3.4.7>
स्युः प्याट्पाडङ्ग हे है भोः समया निकषा हिरुक्।
अतर्किते तु सहसा स्यात्पुरः पुरतोऽग्रतः॥
</Sloka_3.4.7>
<Sloka_3.4.8>
स्वाहा हा देवहविर्दाने श्रौषट्वौषट्वषट्स्वधा।
किञ्चिदीषन्मनागल्पे प्रेत्यामुत्र भवान्तरे॥
</Sloka_3.4.8>
<Sloka_3.4.9>
व वा यथा तथेवैवं साम्येऽहो ही च विस्मये।
मौने तु तूष्णीं तूष्णीकां सद्यः सपदि तत्क्षणे॥
</Sloka_3.4.9>
<Sloka_3.4.10>
दिष्ट्या समुपजोषं चेत्यानन्देऽथान्तरेऽन्तरा।
अन्तरेण च मध्ये स्युः प्रसह्य तु हठार्थकम्॥
</Sloka_3.4.10>
<Sloka_3.4.11>
युक्ते द्वे  सांप्रतं स्थानेऽभीक्ष्णं शश्वदनारते।
अभावे नह्य नो नापि मास्म मालं च वारणे॥
</Sloka_3.4.11>
<Sloka_3.4.12>
पक्षान्तरे चेद्यदि च तत्त्वे त्वद्धाञ्जसा द्वयम्।
प्राकाश्ये प्रादुराविः स्यादोमेवं परमं मते॥
</Sloka_3.4.12>
<Sloka_3.4.13>
समन्ततस्तु परितः सर्वतो विष्वगित्यपि।
अकामानुमतौ काममसूयोपगमेऽस्तु च॥
</Sloka_3.4.13>
<Sloka_3.4.14>
ननु च स्याद्विरोधोक्तौ कश्चित्कामप्रवेदने।
निष्षमं दुष्षमं गर्ह्ये यथास्वं तु यथायथम्॥
</Sloka_3.4.14>
<Sloka_3.4.15>
मृषा मिथ्या च वितथे यथार्थं तु यथातथम्।
स्युरेवं तु पुनर्वै वेत्यवधारणवाचकाः॥
</Sloka_3.4.15>
<Sloka_3.4.16>
प्रागतीतार्थकं नूनमवश्यं निश्चये द्वयम्।
संवद्वर्षेऽवरे त्वर्वागामेवं स्वयमात्मना॥
</Sloka_3.4.16>
<Sloka_3.4.17>
अल्पे नीचैर्महत्युच्चैः प्रायो भूम्न्यद्रुते शनैः।
सना नित्ये बहिर्बाह्ये स्मातीतेऽस्तमदर्शने॥
</Sloka_3.4.17>
<Sloka_3.4.18>
अस्ति सत्वे रुषोक्तावु ऊं प्रश्नेऽनुनये त्वयि।
हुं तर्के स्यादुषा रात्रेरवसाने नमो नतौ॥
</Sloka_3.4.18>
<Sloka_3.4.19>
पुनरर्थेऽङ्ग निन्दायां दुष्ठु सुष्ठु प्रशंसने।
सायं साये प्रगे प्रातः प्रभाते निकषान्तिके॥
</Sloka_3.4.19>
<Sloka_3.4.20>
परुत्परार्यैषमोऽब्दे पूर्वे पूर्वतरे यति।
अद्यात्राह्न्यथ पूर्वेऽह्नीत्यादौ पूर्वोत्तरापरात्॥
</Sloka_3.4.20>
<Sloka_3.4.21>
तथाधरान्यान्यतरेतरात्पूर्वेद्युरादयः।
उभयद्युश्चोभयेद्युः परेत्वह्नि परेद्यवि॥
</Sloka_3.4.21>
<Sloka_3.4.22>
ह्यो गतेऽनागतेऽह्नि श्वः परश्वस्तु परेऽहनि।
तदा तदानीं युगपदेकदा सर्वदा सदा॥
</Sloka_3.4.22>
<Sloka_3.4.23>
एतर्हि संप्रतीदानीमधुना साम्प्रतं तथा।
दिग्देशकाले पूर्वादौ प्रागुदक्प्रत्यगादयः॥
</Sloka_3.4.23>
इत्यव्ययवर्गः ।
</kANda_3>
</amara>
</doc>
